<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Rychlovlak">
    <meta name="apple-mobile-web-app-capable" content="yes">
    <title>Rychlovlak</title>
    <link rel="stylesheet" href="./style/style.min.css" media="screen" integrity="sha256-pygVfgx1OuXvs+FTVHGZsLptY4ai85u/Vi+9aij3pfE=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#388838">
    <meta name="application-name" content="Martin Fahrner: Bláznův kabát">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Bláznův kabát">
    <meta property="og:title" content="Bláznův kabát">
    <meta property="og:type" content="book">
    <meta property="og:book:author" content="Martin Fahrner">
    <meta property="twitter:title" content="Martin Fahrner: Bláznův kabát">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./blaznuv_kabat_012.html">
    <link rel="next" href="./about.html">
    <meta name="nb-order" content="9">
    <link rel="self" href="blaznuv_kabat_013.html">
    <meta name="nb-identifier" content="fahrner-blaznuv-kabat-5ec6ee4">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="8467" data-nb-chars="47601">
    <nav role="doc-toc">
      <ul class="plain section">
        <li><a href="blaznuv_kabat_005.html">Temná komora</a></li>
        <li><a href="blaznuv_kabat_006.html">Proměny</a></li>
        <li><a href="blaznuv_kabat_007.html">Rande</a></li>
        <li><a href="blaznuv_kabat_008.html">Bláznův kabát</a></li>
        <li><a href="blaznuv_kabat_009.html">Výpal</a></li>
        <li><a href="blaznuv_kabat_010.html">Bruslař</a></li>
        <li><a href="blaznuv_kabat_011.html">Plodné dny</a></li>
        <li><a href="blaznuv_kabat_012.html">Muž jedoucí po vodě</a></li>
        <li><a href="blaznuv_kabat_013.html">Rychlovlak</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./blaznuv_kabat_012.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="10"><span class="idea" data-nb-ref-number="1" id="idea1" data-nb-words="1" data-nb-chars="10">Rychlovlak</span></h1>
        <section>
          <h3 id="bruslař" class="chunk" data-nb-ref-number="2" data-nb-words="1" data-nb-chars="7"><span class="idea" data-nb-ref-number="2" id="idea2" data-nb-words="1" data-nb-chars="7">Bruslař</span></h3>
          <p class="chunk" data-nb-ref-number="3" data-nb-words="2405" data-nb-chars="13627"><span class="idea" data-nb-ref-number="3" id="idea3" data-nb-words="2405" data-nb-chars="13627">Španěláci sou hrdý národ a&nbsp;zakládají si&nbsp;na&nbsp;tom. Chlap musí být odvážnej, nebát se&nbsp;riskovat. Viděli ste někdy na&nbsp;vlastní oči Basky? Já&nbsp;jo, v&nbsp;Pyrenejích, v&nbsp;díře, která se&nbsp;menuje Alsasua. Znáte to? Jasně že&nbsp;ne? Zavřeli silnici kvůli průvodu, u&nbsp;nás byl masopust. První, co&nbsp;bylo, že&nbsp;přitáhli necky, ze&nbsp;kterejch se&nbsp;kouřilo. A&nbsp;už jdou Baskové, velcí, malí, ale malí sou větší než já. A&nbsp;velcí sou jak mrakodrap, protože oni maj na&nbsp;těle v&nbsp;bílým rubáši konstrukci ze&nbsp;dřeva, z&nbsp;latěk, která sahá vysoko nad ně, a&nbsp;tam maj připevněnou hlavu, asi ovčí kůži a&nbsp;býčí rohy, takže už&nbsp;jenom děti mají ke&nbsp;dvěma metrům. Všichni se&nbsp;řadí u&nbsp;kádě, ze&nbsp;který se&nbsp;kouří, jeden chlap to&nbsp;nabírá, krev, čerstvá teplá krev! A&nbsp;on ji&nbsp;šplíchá chlapům, ale i&nbsp;malejm prckům na&nbsp;ten bílej rubáš, dokud nejsou všichni ohozený, rudý, namočený v&nbsp;tý krvi a&nbsp;neprojdou kolem mě&nbsp;jako průvod! Jeden je&nbsp;řídí, má&nbsp;mikrofon, kterej si&nbsp;drží u&nbsp;pusy, ale vypadá to&nbsp;směšně nízko, jelikož hlava s&nbsp;býčími rohy je&nbsp;daleko výš. Přejde kolem mě&nbsp;poslední chlapeček, je&nbsp;mu&nbsp;pár let, maminka ho&nbsp;vede za&nbsp;ruku, aby se&nbsp;neztratil, kape z&nbsp;něj čerst­vá krev a&nbsp;já se&nbsp;na&nbsp;to&nbsp;dívám z&nbsp;poslední vymoženosti od&nbsp;Mercedesu, který se&nbsp;říká Jumbo nebo taky přetrženec. Nemá to&nbsp;už&nbsp;pérování jako doteď, nad každým kolem je&nbsp;měch, do&nbsp;kterýho kompresor bez přestání žene vzduch, na&nbsp;tom vzduchu celej náklaďák plave, přes padesát tun, vůbec se&nbsp;reálně nedotýká země, dokonce když se&nbsp;v&nbsp;zatáčce nakloní, žene to&nbsp;vzduch na&nbsp;jednu stranu víc, aby náklad zůstal vzpřímeně, těch padesát tun už&nbsp;se&nbsp;v&nbsp;zatáčkách nenaklání, a&nbsp;kdyby to&nbsp;člověk přehnal, moc zatáčku říznul, že&nbsp;by&nbsp;ji&nbsp;kompresor neufoukal, počítač sám sešlápne brzdy a&nbsp;stáhne vás na&nbsp;bezpečnou rychlost, člověk se&nbsp;naučí poznat to&nbsp;podle toho, jak na&nbsp;chvíli spadnete do&nbsp;pásů, ale chápete, sedím ve&nbsp;vrcholným výdobytku německý ekonomiky, kterej má&nbsp;i&nbsp;černou skříňku jako letadlo, uprostřed Evropy, a&nbsp;dívám se&nbsp;na&nbsp;dítě v&nbsp;ovčím kožichu, po&nbsp;kterým stejká čerstvá krev. Víte, co&nbsp;mi&nbsp;řeknou španělský řidiči na&nbsp;prvním odstavným parkovišti? Naše tradice, abysme nezapomněli, odkud jdeme a&nbsp;kam míříme. Co&nbsp;já&nbsp;pak s&nbsp;tím mercedesem, s&nbsp;měchama, co&nbsp;mě&nbsp;vyrovnaj do&nbsp;vodováhy, kurva, co?! Kam jdu?! Kam jedu?! Co&nbsp;si&nbsp;s&nbsp;tím mám počít?! Dělám, jako že&nbsp;rozumím, ale honí se&nbsp;mi&nbsp;to&nbsp;hlavou sem a&nbsp;tam. Jak to&nbsp;jenom mohli ti&nbsp;Španěláci myslet? Celý noci na&nbsp;to&nbsp;myslím, když řídím, aspoň ne­usnu. Kam jako míříme?! Odkud? Najednou se&nbsp;vám začínám usmívat a&nbsp;pochechtávat, skládá se&nbsp;mi&nbsp;všechno pomalu v&nbsp;hlavě dohromady, až&nbsp;propuknu skoro v&nbsp;hurónskej smích. No&nbsp;jasně, odkud jdete. Hahaha. Jdete přece vod dřevěnejch trakařů s&nbsp;loukoťovýma kolama, na&nbsp;kterých ste si&nbsp;vozili ty&nbsp;svý necky s&nbsp;kouřící krví z&nbsp;čerstvě podříznutejch bejků. Chacha! Až&nbsp;k&nbsp;poslednímu výdobytku evropský techniky, s&nbsp;měchama, který vás samy hoděj do&nbsp;rovnováhy, jenže vo&nbsp;tom, co&nbsp;vás doopravdy trápí, budete vědět úplně stejný hovno jako na&nbsp;tom trakaři. Úplně stejný hovno, moji milí Španěláci! To&nbsp;čumíte! Chechtám se, až&nbsp;se&nbsp;mi&nbsp;po&nbsp;tvářích koulejí slzy. Chechtám se&nbsp;dlouho. A&nbsp;najednou sám žasnu, že&nbsp;už&nbsp;se&nbsp;vůbec nechechtám, že&nbsp;jenom normálně bulím. Že&nbsp;se&nbsp;přes celej ten dobrej vtip roztáhlo slovo trápí, který u&nbsp;mě znamená jedno jediný, to&nbsp;vy&nbsp;víte, který ze&nbsp;mě&nbsp;nemůže ven, nevím, jako z&nbsp;ryby, který ste zasekli háček moc hluboko a&nbsp;nešel by&nbsp;ven jinak než se&nbsp;žábrama, jinak než s&nbsp;jícnem a&nbsp;kusem žaludku, tak je&nbsp;to&nbsp;slovo ve&nbsp;mně vzpříčený. Nebo jako kdybych spolknul celej frankfurtskej párek a&nbsp;von se&nbsp;mi&nbsp;dole votočil na&nbsp;štorc, chápete? Nebo jako bych spolknul nějaký semínko, malý, když přišla poprvé a&nbsp;já ji&nbsp;neznal, bolely mě&nbsp;spálený chodidla a&nbsp;bylo mně do&nbsp;ní&nbsp;prd. Najednou je&nbsp;ve&nbsp;mně hrozně veliký to&nbsp;moje ljepotica, nejde to&nbsp;hubou v&nbsp;celku ven, jenom po&nbsp;kusech, samohláskách, jenom Éééé a&nbsp;Óóóó a&nbsp;Iííí a&nbsp;nakonec Áááááááááááááááá. Jen strašně řvu a&nbsp;je vám to&nbsp;hroznej pravěkej řev, žádný slova, jen řev, dávno před měchama a&nbsp;dokonce dávno před trakařem. Řev, že&nbsp;by&nbsp;z&nbsp;toho ztuhla v&nbsp;žilách krev i&nbsp;těm frajerům pocákanejm čerstvou krví, celý ty&nbsp;jejich tradiční rubáše by&nbsp;jim byly hovno platný. Vzpamatuju se, rozhlídnu se&nbsp;kolem a&nbsp;vidím, že&nbsp;na&nbsp;přístrojový desce na&nbsp;mě&nbsp;všechno červeně bliká, omezovače, všechno, co&nbsp;má&nbsp;hlídat povolenou rychlost, jedu z&nbsp;kopce, ručička tachometru zaseklá úplně napravo a&nbsp;ve druhým pruhu vedle mě&nbsp;španělskej kamión. Jede, zpětný zrcátko nalepený na&nbsp;moje, pomalu za&nbsp;ně&nbsp;zaháklý, jedeme vedle sebe a&nbsp;von se&nbsp;vůbec nedívá dopředu, ale doprava a&nbsp;voči navrch hlavy a&nbsp;v&nbsp;naprostým úžasu na&nbsp;mě&nbsp;čumí. Musel na&nbsp;mě&nbsp;čumět celou dobu, jak sem řval. A&nbsp;teď samozřejmě vůbec nemám ánunk, co&nbsp;s&nbsp;ním, takže se&nbsp;nenápadně podívám do&nbsp;zrcátek, jestli můžu, prudce sešlápnu brzdy a&nbsp;tím Španěláka i&nbsp;s&nbsp;jeho nákladem a&nbsp;panenkou Marií místo prsatice na&nbsp;bočním plechu kabiny vystřelím dopředu. Naštěstí všude v&nbsp;Evropě je&nbsp;rychlost kamiónů prostě omezená a&nbsp;basta, ale ve&nbsp;španělskejch horách policajti tolerujou rozjetý auto z&nbsp;kopce, aby pak setrvačností vyjelo líp nahoru. Můj LKW má&nbsp;tempomat, já&nbsp;naplno jedu přesně 88, i&nbsp;když někdy doma sednu do&nbsp;osobáku, nedávám pozor na&nbsp;rychlost a&nbsp;po nějaký době kouknu na&nbsp;tachometr, jedu 88, mám ji&nbsp;v&nbsp;oku, v&nbsp;krvi, ustálil sem se&nbsp;na&nbsp;ní. Když pustím třeba v&nbsp;Pyrenejích auťák z&nbsp;kopce, třeba na&nbsp;105, mám pomalu mžitky, a&nbsp;najednou na&nbsp;levý straně rachot, přeřítí se&nbsp;okolo mě&nbsp;v&nbsp;kamiónu Španěl. On&nbsp;musí, i&nbsp;kdyby mu&nbsp;měly ulítnout kola. Musí, má&nbsp;takovou povahu, oni nemůžou přestat s&nbsp;koridou, ani kdyby chtěli, i&nbsp;kdyby ochránci zvířat dělali kolem arén živé řetězy. Ale přesto, kdyby se&nbsp;mě&nbsp;zeptali, co&nbsp;je&nbsp;na&nbsp;Španělích nejstrašnější, hrozně bych je&nbsp;zklamal, až&nbsp;by&nbsp;kouleli očima, protože bych po&nbsp;pravdě musel říct, že&nbsp;ty&nbsp;jejich tapas. Tapas. Takový jejich jednohubky. Těžko se&nbsp;to&nbsp;vysvětluje, ale když vezmete naši klobásu, je&nbsp;to&nbsp;prostě klobása, ale když ji&nbsp;nakrájíte na&nbsp;kolečka a&nbsp;dáte jich pár na&nbsp;talířek, už&nbsp;jí&nbsp;můžete říkat tapas. Všechno malý, co&nbsp;se&nbsp;dá&nbsp;sezobnout, všemu se&nbsp;dá&nbsp;říkat tapas a&nbsp;pro mě&nbsp;to&nbsp;je&nbsp;strašný, nejstrašnější, protože sem žrout. Oni mají zvyk ke&nbsp;každýmu pivu dát talířek a&nbsp;na něm tapas, protože proč ne? Vždyť z&nbsp;toho se&nbsp;nestřílí, to&nbsp;není skoro nic. V&nbsp;každý hospodě mají takový pulty, prosklený, abyste za&nbsp;nima viděli nerez nádoby s&nbsp;různýma druhama, samý tapas, můžete si&nbsp;přísahat, že&nbsp;se&nbsp;nepřežerete, tam si&nbsp;jenom zobnete, pak ochutnáte z&nbsp;jinýho, jen ždibeček, za&nbsp;chvíli ste jak bečka a&nbsp;funíte, tak zrádný, strašný sou ty&nbsp;jejich tapas. Jak oni milujou fotbal, jak na&nbsp;něm ujíždějí, tak já&nbsp;ujíždím na&nbsp;blbých tapas. Nasekáte po&nbsp;obratlích býčí oháňku a&nbsp;jeden obratel na&nbsp;talířku není nic, jenom takové tapas, tři krevety s&nbsp;jednou olivou, co&nbsp;to&nbsp;je? Nic, co&nbsp;by&nbsp;se&nbsp;počítalo, jen takové tapas. Do&nbsp;některých hospod tam už&nbsp;ani nemůžu. Měl sem jednu oblíbenou v&nbsp;Martosu, přes den skoro nikdo, klid, koukám na&nbsp;televizi, majitel stojí za&nbsp;pultem a&nbsp;skládá puzzle, ale jenom náboženský motivy, oni sou hrozně pobožný. Jak má&nbsp;hotovo, dá&nbsp;si&nbsp;je&nbsp;zasklít a&nbsp;věší to&nbsp;po&nbsp;celý hospodě, já&nbsp;sedím zrovna pod puzzlovou Večeří Páně, klid, popíjím pivo a&nbsp;pokukuju po&nbsp;pultu, kde má&nbsp;tapas. Najednou plná hospoda, chlapi se&nbsp;hrnou k&nbsp;televizi, přepínají tlačítka, hned je&nbsp;mi&nbsp;jasný, bude fotbal. Voni se&nbsp;asi nemůžou koukat doma, voni musí spolu, řvát a&nbsp;objímat se, dupat po&nbsp;stolech, když vyhrávají, nebo házet židlema, když ne. Voni řvou napětím, i&nbsp;když se&nbsp;kamera dívá na&nbsp;střídačku. U&nbsp;nich je&nbsp;ostuda být ožralý, ale když je&nbsp;fotbal, nosí šéf jedno pivo za&nbsp;druhým. K&nbsp;tomu tapas. Jak je&nbsp;vidím na&nbsp;talířku, jak jde kolem mě, všechno je&nbsp;v&nbsp;pytli. Mávám, ať&nbsp;mi&nbsp;nosí taky. Všechno. Je&nbsp;to&nbsp;tady. Zase si&nbsp;zavařím brusle. Nenávidím je. Já&nbsp;mám důvod je&nbsp;nenávidět. Žeru, cpu se, najednou řev, křik. Máchaj sklenicema, že&nbsp;pivo šplíchá po&nbsp;zemi. Gól. Tancujou. Skáčou. Jako vždycky. Najednou hrobový ticho. Zvednu oči. Všichni se&nbsp;dívají na&nbsp;mě. Zírají. Nechápu nic. Dívám se&nbsp;na&nbsp;ně. Oni na&nbsp;mě. Na&nbsp;televizi. Na&nbsp;mě. Na&nbsp;televizi. Teď chápu. Voni hrajou s&nbsp;náma, s&nbsp;Německem. Prohráváme jedna nula. Voni se&nbsp;vám dívají, úplně mě&nbsp;propalujou vočima, snaží se&nbsp;to&nbsp;pochopit. My&nbsp;prohráváme a&nbsp;já nic, klidně žeru. Úplně ztuhnu. Položím tapas. Dělám, že&nbsp;se&nbsp;dívám na&nbsp;telku, že&nbsp;fandím. Sou spokojení. Otočí se. Fandí. Chvíli počkám a&nbsp;pomalu, pomalounku si&nbsp;dávám do&nbsp;huby chorizo na&nbsp;párátku. Tapas. V&nbsp;okamžiku jásot, najednou přidušený, dali gól, ale už&nbsp;ví, že&nbsp;sem tam, tak neskáčou, aby mě&nbsp;neranili, abych tu&nbsp;ránu přežil. Dva nula. Otočí se, v&nbsp;očích soucitné pohledy, jako kdybysme prohráli třetí světovou… a&nbsp;já mám v&nbsp;hubě tapas. Vypadají, jako když dítěti vezmete nejmilejší hračku, ksichty se&nbsp;jim úplně rozpadnou, koukají na&nbsp;mě&nbsp;s&nbsp;otevřenou hubou, trvá dlouho, než se&nbsp;začnou ty&nbsp;obličeje zase něčemu podobat, než dostanou výraz, a&nbsp;já ten výraz chápu, on&nbsp;se&nbsp;nedá nechápat. Pro ně&nbsp;sem přestal být chlap, možná vůbec člověk, pro ně&nbsp;nemám žádnou čest, žádnou hrdost. Voni jak sou pobožný, voni i&nbsp;na kabinách mají vylepenou panenku Marii tam, kde většina šoférů z&nbsp;Evropy má&nbsp;kozatou ženskou. A&nbsp;pokaždý, když mě&nbsp;předjíždí nějakej horkokrevnej Španělák a&nbsp;vidím Marii nebo Ježíše se&nbsp;srdcem v&nbsp;ruce na&nbsp;kabině, vzpomenu si&nbsp;na&nbsp;svoji oblíbenou hospůdku, na&nbsp;rámy s&nbsp;Marií a&nbsp;Ježíšem, vyvedenýma v&nbsp;puzzle, že&nbsp;už&nbsp;tam nesmím, že&nbsp;se&nbsp;tam bojím vkročit. Možná vám to&nbsp;přijde směšný, ale já&nbsp;sem i&nbsp;tak na&nbsp;huntě, pro mě&nbsp;je&nbsp;to&nbsp;jen další kapka, další ztráta po&nbsp;tom, co&nbsp;mi&nbsp;Ljepotica dala košem kvůli Lišákovi, jasně, to&nbsp;je&nbsp;taky směšný, můžete se&nbsp;klidně smát, jestli chcete, protože stejně směšná je&nbsp;i&nbsp;poslední kapka, co&nbsp;mě&nbsp;dorazí, úplná blbost, protože když se&nbsp;v&nbsp;pon­dělí ráno rozjedu a&nbsp;dorazím na&nbsp;vykládku, většinou mají všude nějaký okýnko, kde se&nbsp;nahlásíte, tak zrovna v&nbsp;tomhle okýnku mají pověšený voňavý stromečky. Jasně. Wunderbaum. Wunderbaum je&nbsp;moje poslední kapka. Kdo jezdil v&nbsp;náklaďáku, ví, že&nbsp;sedačka je&nbsp;plechová kostra potažená molitanem a&nbsp;potah na&nbsp;něm zase umělá hmota, když jezdíte dole na&nbsp;jihu, váš pot z&nbsp;toho stříká, jako když zmáčknete koupelnovou houbu. Zkuste vlízt pod plachtu, když vykládáte někde na&nbsp;jihu u&nbsp;Sevilly a&nbsp;venku je&nbsp;čtyřicet ve&nbsp;stínu, je&nbsp;to&nbsp;jako v&nbsp;červenci v&nbsp;poledne vlízt do&nbsp;skleníku. Než vyndáte první paletu, ste durch. A&nbsp;když večer na&nbsp;poslední chvíli hledáte místo na&nbsp;zaparkování, protože vám končí výkon, a&nbsp;když ho&nbsp;překročíte, můžou vám dát flastr klidně do&nbsp;tisíců euro, myslíte, že&nbsp;hlavní kritérium je&nbsp;najít místo s&nbsp;teplou vodou? Jasně že&nbsp;kamioňáci často smrdí. Hodně a&nbsp;často. Já&nbsp;taky. Ale wunderbaum? Od&nbsp;nějaký vymydlený paničky z&nbsp;kanceláře za&nbsp;okýnkem, která má&nbsp;sprchu a&nbsp;hajzlík přes chodbu? To&nbsp;je&nbsp;taková sprostota… Směšný, že? Má&nbsp;poslední kapka, věc, co&nbsp;mě&nbsp;dočista zlomí, je&nbsp;wunderbaum. Zajedu na&nbsp;první parkoviště a&nbsp;sedím, přemýšlím, že&nbsp;až&nbsp;na&nbsp;mě&nbsp;příště zase přijde spánek, ta&nbsp;hrozná nevyspalost, která až&nbsp;fyzicky bolí, že&nbsp;se&nbsp;nebudu bránit a&nbsp;klidně si&nbsp;zdřímnu, stejně mě&nbsp;nikdo nečeká, všem přijdu směšnej, všichni mnou pohrdají a&nbsp;ještě jim smrdim. Sedím a&nbsp;sedím. Dokud se&nbsp;nesetmí, na&nbsp;nic jinýho ne­myslím, jen na&nbsp;tohle. A&nbsp;jak se&nbsp;stmívá, zaparkuje vedle mě&nbsp;kamión, kterej znám, všichni ho&nbsp;znají, kterýmu se&nbsp;říká Holandská kurva. Ona je&nbsp;vdaná, jezdí s&nbsp;manželem ve&nbsp;dvojce, roky, ale on&nbsp;hrozně chlastá, jak zaparkuje, vypne motor a&nbsp;jde pro flašku. Netrvá dlouho, někde leží a&nbsp;chrápe. Můžete ho&nbsp;tahat po&nbsp;zemi za&nbsp;nohy, nic. Jeho manželka, ona není pěkná, ale je&nbsp;samice, jak vidíte, když zamíří k&nbsp;vám, než dojde, máte erekci, tak je&nbsp;to&nbsp;z&nbsp;ní cítit. Její starej je&nbsp;hlupák, že&nbsp;se&nbsp;ožere, protože ví, že&nbsp;ona bez toho nemůže bejt. Může si&nbsp;za&nbsp;to&nbsp;sám, že&nbsp;pak chodí po&nbsp;parkovišti a&nbsp;hledá, s&nbsp;kým by&nbsp;se&nbsp;zavřela v&nbsp;návěsu. Teď se&nbsp;usmálo štěstí na&nbsp;mě, holandská kurva jde rovnou ke&nbsp;mně, za&nbsp;to&nbsp;by&nbsp;dala spousta chlapů kdovíco, ale já&nbsp;sem tak zoufalej, tak skleslej, že&nbsp;ani nezvednu hlavu ze&nbsp;svý kempinkový židličky, když stojí přímo nade mnou. Není urážka, že&nbsp;o&nbsp;ní mluvím jako o&nbsp;kurvě, ona sama i&nbsp;před manželem říká, že&nbsp;kdyby nejezdila s&nbsp;tahačem, že&nbsp;by&nbsp;šlapala chodník, aby mohla furt. Dlouho mě&nbsp;pozoruje, pak si&nbsp;sedne ke&nbsp;mně na&nbsp;bobek, myslím, že&nbsp;nepotřebuje moc důvtipu, aby viděla, jak mi&nbsp;je, a&nbsp;najednou vezme moji ruku a&nbsp;strčí za&nbsp;tričko, pod kterým nic nemá, přímo na&nbsp;prso a&nbsp;ptá se: Jaký to&nbsp;je? Teplý, říkám. A&nbsp;ještě? Měkký, říkám. A&nbsp;ještě jaký? Taky takový hebounký, říkám. A&nbsp;ještě jaký? A&nbsp;velký, pěkně velký je&nbsp;máš, musím říct. A&nbsp;už je&nbsp;to&nbsp;lepší? Jo, lepší. Usměje se, pohladí mě&nbsp;po&nbsp;hlavě, vyndá ruku, zvedne se&nbsp;a&nbsp;řekne doslova tohle, ona neumí německy moc dobře: Pořád je&nbsp;na&nbsp;světě něco nějakýho pěknýho. A&nbsp;schluss, odejde si&nbsp;shánět někoho jinýho na&nbsp;špásy do&nbsp;návěsu, jenže mně hrozně pomůže, hovadina strašná, příhoda směšná, ale mně už&nbsp;se&nbsp;nechce zabít, večer normálně usnu, ráno nastartuju a&nbsp;jedu a&nbsp;pořád musím myslet na&nbsp;ni. Co&nbsp;má&nbsp;člověk dělat, když řídí? Myslím na&nbsp;ni&nbsp;hodinu, dvě, deset, mám času habaděj, než dojedu do&nbsp;Německa, uvědomím si&nbsp;jejího věčně ožralýho manžela, ty&nbsp;kecy, co&nbsp;o&nbsp;ní kolujou, když si&nbsp;chce na&nbsp;návěsu dopřát trochu aspoň tý&nbsp;provizorní lásky, žádná romantika. Jednou mě&nbsp;naložili až&nbsp;po&nbsp;vrch kravskejma kůžema a&nbsp;já to&nbsp;vezl do&nbsp;fabriky, kde z&nbsp;toho dělaj potahy na&nbsp;sedačky do&nbsp;letadel, já&nbsp;se&nbsp;bál zastavit, aby mě&nbsp;všechny ty&nbsp;mouchy nedohonily, a&nbsp;smrad celej měsíc, i&nbsp;když sem to, kde se&nbsp;dalo, stříkal hadicí, kapalo z&nbsp;toho na&nbsp;podlahu, na&nbsp;návěs, chtěli byste si&nbsp;na&nbsp;tom užívat? Vy&nbsp;víte, že&nbsp;sem blbej, že&nbsp;se&nbsp;tím netajím, takže ste připravený, už&nbsp;vás nepřekvapím, když řeknu, mě&nbsp;to&nbsp;nikdy předtím nenapadlo, až&nbsp;teď, když sem myslel na&nbsp;holandskou kurvu a&nbsp;její kozy, najednou, jako záblesk, já&nbsp;nikdy nevymyslel doposad nic takovýho, najednou si&nbsp;říkám, tlusťochu, ty&nbsp;možná nejsi jedinej na&nbsp;světě, kdo má&nbsp;problém, ke&nbsp;mně ta&nbsp;inteligence sedne jak klobása do&nbsp;vege­tariánský jídelny, nemohl sem uvěřit, že&nbsp;zrovna mně došlo něco tak geniálního! Úplně z&nbsp;gruntu se&nbsp;mi&nbsp;změnil pohled na&nbsp;všechno, takže shrnuto, mohl bych mít strážnýho anděla, co&nbsp;kroutí prdelí a&nbsp;chtěl by&nbsp;bejt kurva. Představte si&nbsp;mě&nbsp;na&nbsp;bruslích někde na&nbsp;cyklostezce v&nbsp;lese, jak mi&nbsp;vykukuje za&nbsp;ramenem. Není to&nbsp;nádhera? No&nbsp;kurva že&nbsp;je!</span></p>
          <h3 id="lumír" class="chunk" data-nb-ref-number="4" data-nb-words="1" data-nb-chars="5"><span class="idea" data-nb-ref-number="4" id="idea4" data-nb-words="1" data-nb-chars="5">Lumír</span></h3>
          <p class="chunk" data-nb-ref-number="5" data-nb-words="63" data-nb-chars="340"><span class="idea" data-nb-ref-number="5" id="idea5" data-nb-words="63" data-nb-chars="340">Radek si&nbsp;přistrčí jeden z&nbsp;těch svých úlů před kamna, otevře dvířka, dívá se&nbsp;do&nbsp;plamenů, nemluví. Trvá to&nbsp;asi hodinu, než se&nbsp;Sofia objeví. Na&nbsp;zádech batoh s&nbsp;nákupem. Podívají se&nbsp;po&nbsp;sobě. Kývnou. Ona si&nbsp;sundá batoh, sedne si&nbsp;na&nbsp;lavici u&nbsp;kamen a&nbsp;přitiskne se&nbsp;zády k&nbsp;teplým kachlům. Na&nbsp;hlavě šátek, vždycky má&nbsp;šátek, vůbec nevím, jaké má&nbsp;vlasy.</span></p>
          <p class="chunk" data-nb-ref-number="6" data-nb-words="36" data-nb-chars="204"><span class="idea" data-nb-ref-number="6" id="idea6" data-nb-words="36" data-nb-chars="204">Sofia konečně promluví: Vy&nbsp;prý říkáte, že&nbsp;láska hory přenáší. Tak to&nbsp;říkáte? Podívá se&nbsp;na&nbsp;něj, Radek s&nbsp;očima upřenýma do&nbsp;plamenů přikývne. Sofia pokračuje: Tak doufám, že&nbsp;je&nbsp;to&nbsp;pravda. Jinak ti&nbsp;tu&nbsp;zmrznu.</span></p>
          <p class="chunk" data-nb-ref-number="7" data-nb-words="25" data-nb-chars="151"><span class="idea" data-nb-ref-number="7" id="idea7" data-nb-words="25" data-nb-chars="151">Dívám se&nbsp;na&nbsp;ni. Hrozně ji&nbsp;obdivuju. Sedí a&nbsp;čeká, co&nbsp;řekne. Žádná taktika, žádný průzkum, kamarádka, která by&nbsp;nezávazně předem oťukala, jestli má&nbsp;šanci.</span></p>
          <p class="chunk" data-nb-ref-number="8" data-nb-words="15" data-nb-chars="69"><span class="idea" data-nb-ref-number="8" id="idea8" data-nb-words="15" data-nb-chars="69">Říká mu: Miluju tě&nbsp;a&nbsp;chci tady s&nbsp;tebou zůstat. V&nbsp;první a&nbsp;jediný větě.</span></p>
          <p class="chunk" data-nb-ref-number="9" data-nb-words="72" data-nb-chars="386"><span class="idea" data-nb-ref-number="9" id="idea9" data-nb-words="72" data-nb-chars="386">Jenom doufám, že&nbsp;to&nbsp;ten blbec pochopí. Mám oprávněný obavy. Já&nbsp;byl hrozný dřevo, já&nbsp;šel třeba s&nbsp;holkou na&nbsp;rande, poněkolikátý, ona se&nbsp;na&nbsp;mě&nbsp;tiskla, pošťuchovala mě, nakonec ze&nbsp;zoufalství dělala, že&nbsp;mě&nbsp;lechtá, a&nbsp;já uhýbal, protože jsem se&nbsp;hrozně styděl, bál jsem se, že&nbsp;pozná, jak mi&nbsp;z&nbsp;toho stojí. Jen jsem se&nbsp;kroutil a&nbsp;kroutil. Když to&nbsp;trvalo dlouho, podívala se&nbsp;na&nbsp;mě&nbsp;a&nbsp;nechala mě&nbsp;být.</span></p>
          <p class="chunk" data-nb-ref-number="10" data-nb-words="25" data-nb-chars="168"><span class="idea" data-nb-ref-number="10" id="idea10" data-nb-words="25" data-nb-chars="168">Tahle se&nbsp;nestydí, neuhýbá, přijde mi&nbsp;úžasná, mimochodem, nevadí vám doufám, že&nbsp;držím palce exmanželovi svý dcery? Budoucí exmanžel se&nbsp;konečně probere a&nbsp;říká: Nezmrzneš.</span></p>
          <p class="chunk" data-nb-ref-number="11" data-nb-words="99" data-nb-chars="549"><span class="idea" data-nb-ref-number="11" id="idea11" data-nb-words="99" data-nb-chars="549">Páni. A&nbsp;to je&nbsp;celý, trvalo mu&nbsp;to&nbsp;dost dlouho, nakonec jedno slovo, ale dobrý, protože ona už&nbsp;nevypadá, že&nbsp;zemře, pokud uslyší ne. Zvedne se, a&nbsp;jak on&nbsp;sedí na&nbsp;tom svým budečáku, sedne si&nbsp;mu&nbsp;na&nbsp;klín. Obejme ji, ona zaloví rukou ve&nbsp;vlasech a&nbsp;sundává si&nbsp;šátek, takže konečně uvidím, jaký má&nbsp;vlasy. Než si&nbsp;ty&nbsp;vlasy rozpustí, než ho&nbsp;celýho pokryjí, vy&nbsp;už&nbsp;budete spokojeně valit bulvy a&nbsp;libovat si, protože konečně je&nbsp;to&nbsp;tu, láska, velká, osudová láska. Taky byste takovou chtěli? Buďto lžete, nebo jste se&nbsp;zbláznili, copak vám to&nbsp;Plzák neopakoval stokrát?</span></p>
          <p class="chunk" data-nb-ref-number="12" data-nb-words="159" data-nb-chars="917"><span class="idea" data-nb-ref-number="12" id="idea12" data-nb-words="159" data-nb-chars="917">Objímají se&nbsp;a&nbsp;přestávají vnímat svět, a&nbsp;jestli konečně nezavřou ty&nbsp;dvířka od&nbsp;kamen, tak vyhoříme a&nbsp;já nebudu mít kam jít, protože na&nbsp;letišti, kde jsem spával se&nbsp;ženou, spí teď moje dcera s&nbsp;doktorem a&nbsp;na mou ženu zůstal gauč. Je&nbsp;to&nbsp;hrozně praktický, protože kdo je&nbsp;lepší partner pro dceru, která měla hodně nemocný dítě, než doktor, o&nbsp;tom nemám ani stín pochybností, proto bez reptání bydlím tady a&nbsp;domů se&nbsp;chodím najíst a&nbsp;vysprchovat. Doktor je&nbsp;perspektivní zaměstnání, vždycky se&nbsp;pro něj najde práce, lidi si&nbsp;ho&nbsp;budou vážit, i&nbsp;paní doktorový. Občas prožene nějakou sestřičku, ale vždycky se&nbsp;vrátí zase k&nbsp;ní, protože je&nbsp;to&nbsp;hypochondr a&nbsp;třasořitka, takže až&nbsp;si&nbsp;zvykne na&nbsp;její jídlo, z&nbsp;jinýho bude mít průjem, kterej se&nbsp;doma hned srovná, a&nbsp;on nebude šťastnej, ale bude mít pocit, že&nbsp;je&nbsp;konečně všechno v&nbsp;pořádku. A&nbsp;protože bude žít vyrovnanej, spokojenej, poklidnej život, vypadají mu&nbsp;vlasy dřív, než stihnou zešedivět.</span></p>
          <p class="chunk" data-nb-ref-number="13" data-nb-words="56" data-nb-chars="294"><span class="idea" data-nb-ref-number="13" id="idea13" data-nb-words="56" data-nb-chars="294">Nakonec dvířka zavřu sám, aniž by&nbsp;si&nbsp;toho všimli. Jen tak sedí a&nbsp;drží se&nbsp;a&nbsp;jeho přikrývají ty&nbsp;její šedivý vlasy. To&nbsp;jsem neřekl? Aha. No&nbsp;tak je&nbsp;má&nbsp;krásně hustý, malinko, jen tak nepatrně vlnitý. Nádherný vlasy. Jen je&nbsp;má&nbsp;chudinka úplně šedivý. A&nbsp;ten šátek nosí nejspíš proto, že&nbsp;se&nbsp;za&nbsp;ně&nbsp;stydí.</span></p>
          <p class="chunk" data-nb-ref-number="14" data-nb-words="32" data-nb-chars="184"><span class="idea" data-nb-ref-number="14" id="idea14" data-nb-words="32" data-nb-chars="184">Zatím jim to&nbsp;takhle stačí, takže stihnu vypadnout, půjdu se&nbsp;někam projít. Pomalu a&nbsp;rozvážně, aby mi&nbsp;to&nbsp;vydrželo na&nbsp;dlouho. Než se&nbsp;to&nbsp;tady nějak uklidní. Mám od&nbsp;doktora zakázanej spěch.</span></p>
          <h3 id="bruslař-1" class="chunk" data-nb-ref-number="15" data-nb-words="1" data-nb-chars="7"><span class="idea" data-nb-ref-number="15" id="idea15" data-nb-words="1" data-nb-chars="7">Bruslař</span></h3>
          <p class="chunk" data-nb-ref-number="16" data-nb-words="431" data-nb-chars="2483"><span class="idea" data-nb-ref-number="16" id="idea16" data-nb-words="431" data-nb-chars="2483">U&nbsp;Bordeaux se&nbsp;stýkají dvě řeky a&nbsp;hned vzápětí ústí do&nbsp;moře. Nejdřív jedete po&nbsp;mostě přes jednu, za&nbsp;ním je&nbsp;sjíždák na&nbsp;předměstí, kvůli kterýmu bývají hrozný zácpy. Jak je&nbsp;to&nbsp;ucpaný už&nbsp;tam, můžete vzít jed na&nbsp;to, že&nbsp;na&nbsp;mostě přes tu&nbsp;druhou, u&nbsp;centra, zůstanete trčet a&nbsp;budete mít dost času sledovat, jak přichází nebo zrovna odchází příliv. Jakmile máte tohle za&nbsp;sebou, je&nbsp;dlouhá rovinka podél pobřeží, stovky kilo­metrů bez jediný zatáčky pomalu až&nbsp;po&nbsp;San Sebastián. V&nbsp;noci to&nbsp;chlapy často utahá. Jak je&nbsp;kamión dlouhej, dokáže jet se­trvačností dopředu, i&nbsp;když spíte, drží směr jako vystřelenej šíp. Jedete za&nbsp;někým a&nbsp;pořád dobrý, a&nbsp;najednou ze&nbsp;tmy před váma začnou lítal bílý patníky nebo jiskry, jak to&nbsp;bere o&nbsp;svodidla. Je&nbsp;to&nbsp;jedna ze&nbsp;dvou cest do&nbsp;Španělska pro těžký auta, takže jezdíme skoro bez mezery jeden za&nbsp;druhým, nekonečná kolona hodiny, týdny, roky, jak se&nbsp;něco semele, stojí kolona až&nbsp;po&nbsp;Bordeaux. Tady nezaparkujete, protože všechno je&nbsp;plný, všichni se&nbsp;snaží vypadnout z&nbsp;tý cesty, než bude noc. Jak se&nbsp;zvednou Pyreneje, začnou zatáčky a&nbsp;ste z&nbsp;toho venku. Nejdřív je&nbsp;Irún, pak San Sebastián, odbočíte nahoru, proti proudu řeky Oria, ale údolí je&nbsp;úzký, pořád se&nbsp;nikam nenacpete, až&nbsp;v&nbsp;Tolose je&nbsp;takový místo za&nbsp;supermarketem, o&nbsp;kterým ví&nbsp;jen pár lidí, kteří tudy leta jezdí. Ideální místo na&nbsp;víkend. Není tu&nbsp;horko, obchod jede celej víkend, můžete si&nbsp;dojít na&nbsp;záchod, voňavej, čistej, nemusíte si&nbsp;očůrávat pneumatiky. Celou zadní stranu obchodu, ty&nbsp;plechy, po­čmárali během chvíle sprejeři, to&nbsp;je&nbsp;teď nová móda a&nbsp;hrozně se&nbsp;to&nbsp;rozmáhá. Přijedu příště, a&nbsp;k&nbsp;tomu i&nbsp;zeď u&nbsp;silnice je&nbsp;počmáraná, už&nbsp;si&nbsp;troufají, ale to&nbsp;nejsou klikyháky, písmena, čmáranice, je&nbsp;to&nbsp;obrázek, a&nbsp;pěknej. Jen černým, bílým a&nbsp;stříbrným sprejem, ale pěknej, pod tím nápis <em>Gándhí</em>. Otočím se&nbsp;ještě dvakrát do&nbsp;Německa, vracím se&nbsp;a&nbsp;říkám si&nbsp;v&nbsp;duchu, dlouho nic novýho nebylo, jestlipak nebude dneska? Přijíždím k&nbsp;tomu, zírám na&nbsp;to, jestli sem se&nbsp;nezbláznil, tady, v&nbsp;pyrenejským zapadákově, jak tady může být moje Ljepotica? Ale je&nbsp;to&nbsp;ona, jako ten Gándhí, fakt vypadá jak Gándhí, viděl sem ho&nbsp;v&nbsp;jednom časopise, úplně věrně, ti&nbsp;mizerové se&nbsp;to&nbsp;na&nbsp;tom obchoďáku dobře naučili. Vrtá mi&nbsp;to&nbsp;hlavou, jak jedu dolů a&nbsp;zase do&nbsp;Německa nahoru, udělám tam jeden víkend, dva, uběhne půl roku, pak vidím dva kluky, jak stříkají něco sprejem na&nbsp;plachtu od&nbsp;náklaďáku, jdu tam, oni zdrhají, křičím na&nbsp;ně: Klid, calma, calma, kdo je&nbsp;ta&nbsp;seňorita, ukazuju na&nbsp;zeď, ta&nbsp;seňorita. Oni ale zmizí a&nbsp;jen křiknou: Camionéra. Camionéra.</span></p>
          <p class="chunk" data-nb-ref-number="17" data-nb-words="89" data-nb-chars="465"><span class="idea" data-nb-ref-number="17" id="idea17" data-nb-words="89" data-nb-chars="465">Což dává smysl. Ptala se&nbsp;mě&nbsp;v&nbsp;dopise, co&nbsp;v&nbsp;něm posílala papíry k&nbsp;rozvodu, že&nbsp;ten její tam přišel pomalu o&nbsp;všechno kvůli svý bývalý, která má&nbsp;teď doktora, a&nbsp;doktoři lidský sou jedna ruka s&nbsp;doktorama práv, jestli se&nbsp;dá&nbsp;v&nbsp;Německu sehnat práce v&nbsp;kamiónu a&nbsp;kolik se&nbsp;dá&nbsp;vydělat. Radil sem jí, ať&nbsp;to&nbsp;nedělá, že&nbsp;ježdění je&nbsp;hrozná dřina, a&nbsp;pokud ano, ať&nbsp;si&nbsp;řidičák udělá tam, že&nbsp;u&nbsp;nás je&nbsp;hrozně drahej a&nbsp;jestli autoškoly nezlevní, zaplaví brzo celou Evropu řidiči z&nbsp;východu.</span></p>
          <p class="chunk" data-nb-ref-number="18" data-nb-words="554" data-nb-chars="3169"><span class="idea" data-nb-ref-number="18" id="idea18" data-nb-words="554" data-nb-chars="3169">Ptám se&nbsp;pak na&nbsp;ni&nbsp;na&nbsp;každým parkovišti, kde stavím, ženský si&nbsp;na&nbsp;LKW parkovišti každej všimne, navíc když to&nbsp;umí řídit. Nemýlím se. Mnozí ji&nbsp;znají, všichni o&nbsp;ní slyšeli. Velká spousta jich tvrdí, že&nbsp;tahá z&nbsp;Německa do&nbsp;Španělska vrtule na&nbsp;větrný elektrárny, co&nbsp;se&nbsp;staví v&nbsp;horách nad Madridem, kde se&nbsp;mísí pomalu africkej vzduch od&nbsp;jihu a&nbsp;hrozně studenej z&nbsp;Pyrenejí, takže je&nbsp;tam pořád strašnej vítr. Zas jiný se&nbsp;tomu smějou, jak by&nbsp;mohla ženská projet Pyreneje s&nbsp;tak dlouhým nákladem. Že&nbsp;to&nbsp;nejsou žádný vrtule, ale sluneční panely, co&nbsp;se&nbsp;vozí až&nbsp;dolů na&nbsp;jih, mezi Sevillu a&nbsp;Málagu. Jenže s&nbsp;tím se&nbsp;musí jezdit opatrně, na&nbsp;každý přepravce zvlášť sou prý digitálky, holý hodinový strojky, přiletovaný dvěma tenkýma drátkama k&nbsp;baterce. Přejedete rychle nějakou díru nebo koleje, ty&nbsp;drátky se&nbsp;přetrhnou a&nbsp;hodinky se&nbsp;zastaví. Na&nbsp;stavbě, ještě než vás vyloží, všechno obejde technik a&nbsp;hledá zastavený hodinky, běda, jestli pak bude něco rozbitý, s&nbsp;tím by&nbsp;nemohla jezdit ženská. A&nbsp;na jiným parkovišti se&nbsp;pro změnu diví. Proč by&nbsp;s&nbsp;tím nemohla jezdit ženská, když si&nbsp;vozí dítě v&nbsp;ohrádce. Dítě?! Zírám na&nbsp;ně. Jaký dítě? No&nbsp;přece ona má&nbsp;malý dítě a&nbsp;kolem dolní postele, co&nbsp;je&nbsp;za&nbsp;sedadly, má&nbsp;ohrádku na&nbsp;dítě, který si&nbsp;tam za&nbsp;jízdy hraje. Prej jezdí v&nbsp;DAFu, protože DAF má&nbsp;největší kabiny, navíc s&nbsp;rovnou podlahou. Jiní zas tvrdí, že&nbsp;nemá DAF, ale volvo, protože do&nbsp;těch nejvíc montujou automaty a&nbsp;ženská se&nbsp;v&nbsp;náklaďáku přece nikdy nemůže naučit správně řadit. Další si&nbsp;přisadí, že&nbsp;neumí ani couvat, že&nbsp;couvá vždycky manžel, a&nbsp;já běsním. Někdy mě&nbsp;popadne vztek, když mám čas na&nbsp;to&nbsp;myslet na&nbsp;dlou­hejch, opuštěnejch rovinkách kraje La&nbsp;Mancha, tak hroznej vztek, že&nbsp;třískám do&nbsp;volantu a&nbsp;do všeho, dokud mě&nbsp;to&nbsp;nepřejde. A&nbsp;řvu. Řvu: Jaký dítě, kurva!!! Jaká ohrádka!!! Jakej manžel!!! Jaký couvání!!! Vždycky to&nbsp;vystřídá úplná deprese. To&nbsp;je&nbsp;moje Ljepotica. Moje žena, která mi&nbsp;zlomila srdce. Jedna. Bydlela u&nbsp;mě a&nbsp;byla jedna. Co&nbsp;má&nbsp;bejt tohle? Vždyť ona je&nbsp;pokaždý jiná, podle toho, jakej pitomec si&nbsp;ji&nbsp;vezme do&nbsp;huby. Nemůžu jim všem vyrazit zuby jako tomu, co&nbsp;tvrdil, že&nbsp;ženská, který nevadí máchat si&nbsp;kalhotky v&nbsp;umyvadle na&nbsp;benzínce, určitě musí bejt šmudla. Nemůžu jim všem naklepat hlavy těma kladívkama, co&nbsp;kradu v&nbsp;tramvajích a&nbsp;metru, co&nbsp;mám po&nbsp;celý kabině, kdyby zase hořelo. Nemůžu jim na&nbsp;ně&nbsp;zatlouct, aby se&nbsp;jim rozsvítilo. Musí bejt jedna. Jedna Ljepotica. Jedna pravda. Ne&nbsp;takovejhle zástup, tříšť, hromada keců, který mi&nbsp;ji&nbsp;berou. Prej nosí vždycky šátek. Prej to&nbsp;není pravda. Někdo ji&nbsp;viděl a&nbsp;je to&nbsp;odbarvená blondýna. Prej ne, blbost, prej má&nbsp;vlasy jako uhel. Úplná blbost, jeden Polák přísahal, že&nbsp;je&nbsp;má&nbsp;úplně šedivý. Všichni se&nbsp;smějou. Pitomec. Mladá holka a&nbsp;úplně šedivý? Aspoň tohle teda vím. Má&nbsp;je&nbsp;šedivý, vidím to&nbsp;před očima, i&nbsp;jak se&nbsp;lesknou, jak sou jemně vlnitý. Dělám víkend v&nbsp;Tolose, dívám se&nbsp;na&nbsp;mou Ljepotici nastříkanou na&nbsp;zdi. Rozhodnul sem se&nbsp;a&nbsp;obejdu obchod, vstoupím předem a&nbsp;kupuju si&nbsp;ten nejdivočejší sprej. Pak nastříkám zezadu přes celou plechovou zeď skladu, přes všechny čmáranice pyrenejskejch sprejerů velkej nápis: <em>Die Inlineskater 22. 5. Byl jsem zde</em>. Třikrát se&nbsp;otočím do&nbsp;Německa a&nbsp;zpátky a&nbsp;najdu na&nbsp;zdi nápis: <em>Sofia a&nbsp;Radek, 2. 6. Byli jsme zde</em>.</span></p>
          <p class="chunk" data-nb-ref-number="19" data-nb-words="301" data-nb-chars="1657"><span class="idea" data-nb-ref-number="19" id="idea19" data-nb-words="301" data-nb-chars="1657">Sofia a&nbsp;Radek. Nestudoval nějaký umění? Dneska si&nbsp;hned každý sedá do&nbsp;velkýho auta. Já&nbsp;musel začínat jako závozník. IFA. To&nbsp;byl stroj. Jenom než člověk vylezl do&nbsp;kabiny, už&nbsp;byl udřenej. V&nbsp;dobách DDR sme s&nbsp;tím rozváželi limonády a&nbsp;pivo. Korba byla vysoko. Měl sem dlouhej drát s&nbsp;hákem a&nbsp;tím sem si&nbsp;k&nbsp;sobě přitahoval basy, protože nahoru bylo těžký vyskočit. Půl roku sem zavážel obchody, pak sem povýšil na&nbsp;hospody. Jezdil sem s&nbsp;řidičem, měl přezdívku Pershing, to&nbsp;byly jaderný hlavice, tenkrát se&nbsp;o&nbsp;nich všude mluvilo, a&nbsp;on byl tak tlustej, vypadal prostě jako ta&nbsp;hlavice. Tenkrát bylo těžký sehnat cokoli do&nbsp;kšeftu, takže když sme někam první den přijeli, dali před nás po&nbsp;pivu a&nbsp;pro každýho šnaps. Zírám na&nbsp;to, ale Pershing šnaps odsune s&nbsp;vysvětlením, že&nbsp;řídí, a&nbsp;klidně si&nbsp;dá&nbsp;pivo. Musí být už&nbsp;zvyklej, protože jezdíme po&nbsp;vesnicích, po&nbsp;městečkách, v&nbsp;plným provozu a&nbsp;on po&nbsp;obědě už&nbsp;má&nbsp;deset piv a&nbsp;nic. Na&nbsp;rozdíl ode mě, kterej zvyklej nejsem. Desetkrát pivo, desetkrát šnaps. Mladý hubený kluk. Musím s&nbsp;kůží na&nbsp;trh, že&nbsp;sem pozvracel nakonec samoobsluhu na&nbsp;předměstí Magdeburku. Klečel sem u&nbsp;toho, nemohl sem ani vstát, hrozný průšvih, ale já&nbsp;nevnímám. Já&nbsp;byl prevít, máma na&nbsp;mě&nbsp;právem křičela, táta na&nbsp;mě&nbsp;křičel, vždycky právem. Takže čekám, jasně, bude křičet, ale on&nbsp;ne. Vzal mě&nbsp;svýma tlapama a&nbsp;odnesl do&nbsp;auta a&nbsp;koupil z&nbsp;vlastního kornspitz a&nbsp;salám. Kafe. Žádný křik a&nbsp;nikdy už&nbsp;o&nbsp;tom ani slovo. Jenom druhej den, když v&nbsp;první hospodě odsunu šnaps od&nbsp;sebe, tak se&nbsp;na&nbsp;mě&nbsp;spokojeně usmívá. A&nbsp;nemohl sem na&nbsp;něj zapomenout ani pak, když sem šel na&nbsp;velkej LKW, pořád sem si&nbsp;říkal, ať&nbsp;je&nbsp;se&nbsp;mnou cokoli, že&nbsp;bych chtěl jednou v&nbsp;životě udělat něco jako tenkrát on.</span></p>
          <p class="chunk" data-nb-ref-number="20" data-nb-words="196" data-nb-chars="1034"><span class="idea" data-nb-ref-number="20" id="idea20" data-nb-words="196" data-nb-chars="1034">A&nbsp;je to&nbsp;tady. Sen, který se&nbsp;mi&nbsp;splnil. Protože když moje Ljepotica našla toho svýho mezi chemlonovými lišáky, nekřičel sem a&nbsp;nic. Jenom jí&nbsp;povídám, že&nbsp;to&nbsp;chápu, ale že&nbsp;ji&nbsp;hrozně miluju a&nbsp;že se&nbsp;musím hrozně ovládat, protože cítím, jak rostu, až&nbsp;mi&nbsp;ta&nbsp;nadbytečná kůže, kterou sem si&nbsp;kvůli ní&nbsp;přehýbal do&nbsp;plavek, začíná být malá, ale ať&nbsp;se&nbsp;nebojí, že&nbsp;to&nbsp;ještě chvíli vydržím, ale nevím, jak dlouho, takže ji&nbsp;prosím, ať&nbsp;utíká rychle pryč, že&nbsp;všechno vyřídíme, až&nbsp;ta&nbsp;hrozná bolest a&nbsp;vztek a&nbsp;hrůza přejde, že&nbsp;si&nbsp;ale vůbec nedokážu představit, kdy by&nbsp;to&nbsp;mohlo být. Jak odešla, musel sem si&nbsp;z&nbsp;toho přetlaku sednout, sedím, mám mžitky před očima a&nbsp;hrozně se&nbsp;mi&nbsp;motá hlava. Tak se&nbsp;mi&nbsp;splnil ten sen. I&nbsp;když to&nbsp;ještě pořád hrozně bolí, udělám sprejem šipku na&nbsp;zeď od&nbsp;marketu a&nbsp;zasunu dopis za&nbsp;plech, kam, to&nbsp;ukazuje ta&nbsp;šipka. Píšu v&nbsp;něm, že&nbsp;mám stále stejnou adresu, že&nbsp;jezdím na&nbsp;tý&nbsp;a&nbsp;tý trase, LKW ten a&nbsp;ten, modrej mercedes, šedej návěs, a&nbsp;budu vděčnej za&nbsp;zprávy o&nbsp;ní. Přeškrtnuto. O&nbsp;nich. Ať&nbsp;se&nbsp;ten Pershing po&nbsp;mrtvici ještě neobrací v&nbsp;hrobě.</span></p>
          <p class="chunk" data-nb-ref-number="21" data-nb-words="113" data-nb-chars="635"><span class="idea" data-nb-ref-number="21" id="idea21" data-nb-words="113" data-nb-chars="635">Na&nbsp;jižním obchvatu Madridu se&nbsp;spojují tři dálnice. Mezi nima je&nbsp;ostrůvek. Žádná tráva nebo tulipány jako někde v&nbsp;Nizozemsku, ale sluncem spálená nažloutlá zem. Na&nbsp;ní&nbsp;tři dlouhý zdi, tři řady kastlíků na&nbsp;urny. Vůbec nevím, jak tam ti&nbsp;pozůstalí chodí přes tu&nbsp;dálnici, tak si&nbsp;vždycky říkám, že&nbsp;jestli není peklo, tak aspoň sem dávají po&nbsp;smrti ty&nbsp;lidi, co&nbsp;v&nbsp;životě neudělali nic dobrýho. Vždycky se&nbsp;mi&nbsp;vybaví ten Radek. Ne&nbsp;obličej, já&nbsp;ho&nbsp;nikdy neviděl. Vybavím si&nbsp;lišáka s&nbsp;nohama v&nbsp;džínách a&nbsp;tajně doufám, že&nbsp;já&nbsp;na&nbsp;ostrůvku u&nbsp;Madridu neskončím, protože já&nbsp;udělal aspoň jednu dobrou věc, že&nbsp;sem se&nbsp;ovládl a&nbsp;toho Radka ze&nbsp;žárlivosti nezabil.</span></p>
          <p class="chunk" data-nb-ref-number="22" data-nb-words="99" data-nb-chars="575"><span class="idea" data-nb-ref-number="22" id="idea22" data-nb-words="99" data-nb-chars="575">Za&nbsp;nějakou dobu najdu za&nbsp;plechem dopis. Moc mě&nbsp;pozdravují a&nbsp;přejí hodně štěstí. Sofia děkuje za&nbsp;všechno. Mají holčičku, jmenuje se&nbsp;Nadalina. Je&nbsp;pravda, co&nbsp;se&nbsp;povídá, že&nbsp;ji&nbsp;vozí v&nbsp;autě a&nbsp;mají za&nbsp;sedadly ohrádku. První krůčky udělala Nada na&nbsp;benzínové pumpě. Kousek odtud, v&nbsp;Pyrenejích, na&nbsp;benzínce u&nbsp;sjezdu 341 z&nbsp;dálnice NI, poblíž města Vitoria-Gasteiz. Vím, která to&nbsp;je. Dobrý sprchy a&nbsp;záchody a&nbsp;je tam vždycky volno. Otevře vzadu dveře od&nbsp;návěsu, zašprajcuje je, aby se&nbsp;nevrátily, může mezi to&nbsp;natáhnout šňůry a&nbsp;sušit prádlo, mezitím uvaří, jako si&nbsp;já&nbsp;vařím, skromný život.</span></p>
          <p class="chunk" data-nb-ref-number="23" data-nb-words="170" data-nb-chars="988"><span class="idea" data-nb-ref-number="23" id="idea23" data-nb-words="170" data-nb-chars="988">Ale život kamioňáků je&nbsp;jinej. Na&nbsp;těch obrovských odstavných parkovištích se&nbsp;taky vaří a&nbsp;pere, jenže sou tam samí chlapi. Oni sou sami. Míchají něco, kouří, popíjejí pivo, koukají na&nbsp;televizi, sami. Možná mají manželky, jenže doma bývají pár dnů v&nbsp;měsíci, hodně si&nbsp;vyjezdí, takže mají auta, domy, často velký auta, velký domy, ale tam, jinde, zatímco tady sou v&nbsp;plechový boudě a&nbsp;čurají na&nbsp;kolo jako pes a&nbsp;jejich ženy dost často nevydrží, najdou si&nbsp;někoho jinýho, kdo jim dá&nbsp;každej večer kolem ramen ruce, většinou pak ženským domy zůstanou, chlapi jim je&nbsp;nechají, protože tam taky bydlí jejich děti. A&nbsp;zase sedí na&nbsp;kempinkový židli a&nbsp;vaří si&nbsp;v&nbsp;ešusu, jenom už&nbsp;nic nemají ani doma, zkrátka hodně osamělej život, bez lásky. Potom když sedíte na&nbsp;sedátku a&nbsp;zvednete hlavu a&nbsp;kolem vás projde ženská, která nese koš s&nbsp;prádlem nebo tlačí mezi dvěma kamióny kočárek, připadne vám jako zjevení. Proto si&nbsp;myslím, že&nbsp;někdo po&nbsp;nějaký době nastříkal pod ten její obrázek ještě nápis <em>Aparición</em>. Zjevení.</span></p>
          <h3 id="katarína" class="chunk" data-nb-ref-number="24" data-nb-words="1" data-nb-chars="8"><span class="idea" data-nb-ref-number="24" id="idea24" data-nb-words="1" data-nb-chars="8">Katarína</span></h3>
          <p class="chunk" data-nb-ref-number="25" data-nb-words="74" data-nb-chars="431"><span class="idea" data-nb-ref-number="25" id="idea25" data-nb-words="74" data-nb-chars="431">Mám konečně vyřešený jeden problém. Koho si&nbsp;dám za&nbsp;průhledný okýnko v&nbsp;peněžence. Když někde platím, ženský jsou zkrátka takový, podívají se&nbsp;a&nbsp;hned: hotovej andílek! Užívám si&nbsp;to. Říkám si: konečně. Jsem schopná o&nbsp;ní mluvit hodiny, a&nbsp;protože mě&nbsp;to&nbsp;baví, naučila jsem se&nbsp;být šikovná a&nbsp;korigovat hovor tak, abych se&nbsp;vyhnula jedný odpovědi, kdy většinou všichni zmlknou a&nbsp;dívají se&nbsp;na&nbsp;mě&nbsp;nechápavě, když řeknu, že&nbsp;ten andílek není můj.</span></p>
          <p class="chunk" data-nb-ref-number="26" data-nb-words="365" data-nb-chars="2048"><span class="idea" data-nb-ref-number="26" id="idea26" data-nb-words="365" data-nb-chars="2048">No&nbsp;a&nbsp;co. Můžou čumět nechápavě, jak chtěj. Kdyby je&nbsp;vzala za&nbsp;ruku a&nbsp;táhla za&nbsp;sebou, klusali by&nbsp;za&nbsp;ní&nbsp;jako ovce. Stejně jako já. Táhne vás a&nbsp;tváří se&nbsp;neuvěřitelně vážně, takže je&nbsp;úplně k&nbsp;popukání, protože je&nbsp;úplně malinká, není vám ani do&nbsp;pasu, je&nbsp;nakloněná dopředu, pustit se, okamžitě upadne, vráska nad nosánkem, a&nbsp;táhne. Můžete vzít jed, že&nbsp;ať&nbsp;vás dotáhne kamkoli, za&nbsp;roh, do&nbsp;garáže, na&nbsp;parkoviště, klidně třeba na&nbsp;molo, bude tam kočárek a&nbsp;v&nbsp;něm panenka. Přitáhne vás ke&nbsp;kočárku a&nbsp;tak vážně, že&nbsp;se&nbsp;skoro počůráte smíchy, jak se&nbsp;to&nbsp;k&nbsp;ní nehodí, říká: No&nbsp;konečně. Ta&nbsp;Chudinka už&nbsp;má&nbsp;hlad. Všechny její panenky se&nbsp;jmenujou stejně. Malý, velký, pletený, umělohmotný. Jmenujou se&nbsp;Chudinka. Jak ji&nbsp;nakrmí, strká vám ji&nbsp;do&nbsp;ruky: Pochovej přece tu&nbsp;Chudinku. Pak se&nbsp;jede na&nbsp;benzínku. Je&nbsp;to&nbsp;daleko, ale zkuste se&nbsp;tvářit neochotně. Je&nbsp;vám pro Chudinku něco zatěžko? Dobrá. Dva dny si&nbsp;s&nbsp;váma nehraje. Takže jste na&nbsp;benzínce. Hned vás táhne na&nbsp;záchody, a&nbsp;protože tak vysoko nedosáhne, strká vám ji&nbsp;pod umy­vadlem do&nbsp;ruky: Konečně máme teplou vodu. Tak na&nbsp;co&nbsp;čekáš? Snad tu&nbsp;Chudinku vykoupeš! Její nejmilejší hra je&nbsp;na&nbsp;čekanou. Říkám tomu tak. Dáme Chudinku do&nbsp;kočárku, jdeme na&nbsp;parkoviště, sednem si&nbsp;na&nbsp;lavičku a&nbsp;čekáme. Čekáme na&nbsp;auto. Na&nbsp;Němce, Chorvaty, Čechy, to&nbsp;je&nbsp;jedno. Parkují a&nbsp;ona je&nbsp;pozoruje, vrásku nad nosánkem, a&nbsp;běda jim, jak rychle nevypnou motor, běda. Vztyčí se&nbsp;a&nbsp;domlouvá jim tak silným a&nbsp;neoblomným hlasem, že&nbsp;ti&nbsp;chudáci chvíli ani nechápou, že&nbsp;na&nbsp;ně&nbsp;mluví ona: Musíte zde ten motor tak túrovat?! Copak není parkoviště dost velký?! Nevidíte, že&nbsp;ta&nbsp;Chudinka spí?! Tváří se&nbsp;jako bohyně pomsty. A&nbsp;kdybyste je&nbsp;viděli, jak se&nbsp;tváří oni. Někdy mrkají na&nbsp;mě, že&nbsp;přijímají její hru a&nbsp;chodí po&nbsp;špičkách, jako by&nbsp;byli loutky a&nbsp;jejich kufry z&nbsp;polystyrenu. Většinou je&nbsp;ta&nbsp;malá normálně vyděsí. Nevím, co&nbsp;na&nbsp;ně&nbsp;může zapůsobit víc, jestli ta&nbsp;vráska nad nosem, hlas, nebo to, že&nbsp;na&nbsp;Němce, na&nbsp;Čechy i&nbsp;na Chorvaty mluví jejich řečí. Bez přízvuku a&nbsp;plynně. Nehledá slovíčka. Huláká spatra jako na&nbsp;lesy a&nbsp;turisti se&nbsp;svěšenými hlavami prchají z&nbsp;jejího dosahu.</span></p>
          <p class="chunk" data-nb-ref-number="27" data-nb-words="46" data-nb-chars="249"><span class="idea" data-nb-ref-number="27" id="idea27" data-nb-words="46" data-nb-chars="249">Někdy se&nbsp;ptám její mámy, kde se&nbsp;to&nbsp;mohla naučit a&nbsp;jak může umět slovo Chudinka v&nbsp;tolika jazycích. Ona krčí rameny. Jedině snad na&nbsp;parkovištích, ale na&nbsp;to&nbsp;je&nbsp;malá, moc malá, aby si&nbsp;něco pamatovala. Co&nbsp;my&nbsp;víme, možná všechno zůstane kdesi v&nbsp;podvědomí.</span></p>
          <p class="chunk" data-nb-ref-number="28" data-nb-words="183" data-nb-chars="1047"><span class="idea" data-nb-ref-number="28" id="idea28" data-nb-words="183" data-nb-chars="1047">Jednou nám ji&nbsp;přinesli dva naštvaní Němci a&nbsp;tvrdili, že&nbsp;sjela na&nbsp;skejtu schody. Nadávali nám, ať&nbsp;si&nbsp;ji&nbsp;hlídáme. Mysleli, že&nbsp;na&nbsp;něm stála omylem, že&nbsp;ji&nbsp;někdo špatně hlídal. Nevěděli, že&nbsp;se&nbsp;naučila stát tak, že&nbsp;se&nbsp;držela za&nbsp;jízdy řadicí páky v&nbsp;kabině, která není přišroubovaná k&nbsp;podvozku, ale plave na&nbsp;nějakých vzduchem nafouknutých měších, že&nbsp;vlastně strávila první část života v&nbsp;něčem, co&nbsp;se&nbsp;nedotýká země. Prostě můj andílek. Dostává se&nbsp;většinou do&nbsp;varu až&nbsp;v&nbsp;okamžiku, kdy se&nbsp;mně a&nbsp;všem normálním lidem začíná dělat špatně. Při projížďce na&nbsp;člunu třeba, když jsou vlny. Radek řídí, já&nbsp;se&nbsp;jednou rukou křečovitě držím madla, žaludek mám chvíli nahoře a&nbsp;chvíli dole, druhou rukou se&nbsp;snažím dosáhnout na&nbsp;kyblík, kterým se&nbsp;vylévá ze&nbsp;dna voda, protože igelitovej pytlík mi&nbsp;od&nbsp;pusy odlít&nbsp;– a&nbsp;ona stojí, ruce od&nbsp;sebe, nedrží se, sukýnka jí&nbsp;vlaje, tričko se&nbsp;třepotá, křičí, směje se, výská nadšením. Jak jsem sehnutá, vidím ty&nbsp;její bosý nožičky, jak se&nbsp;odlepují od&nbsp;země, když se&nbsp;člun propadne dolů, a&nbsp;pak plesk, plesk, dopadnou zpátky do&nbsp;loužičky na&nbsp;dně.</span></p>
          <p class="chunk" data-nb-ref-number="29" data-nb-words="124" data-nb-chars="658"><span class="idea" data-nb-ref-number="29" id="idea29" data-nb-words="124" data-nb-chars="658">Její smích je&nbsp;slyšet na&nbsp;míle daleko, ať&nbsp;už&nbsp;jsou ve&nbsp;člunu, nebo ji&nbsp;tahá Radek za&nbsp;autem na&nbsp;skejtu. A&nbsp;Sofia vyjde pokaždý na&nbsp;verandu, dívá se&nbsp;jejich směrem a&nbsp;spokojeně se&nbsp;usmívá, vůbec se&nbsp;o&nbsp;ni nebojí, což naprosto nechápu. Jednou se&nbsp;na&nbsp;to&nbsp;ptám Lumíra, když se&nbsp;připravuje na&nbsp;lavičce na&nbsp;koncert. On&nbsp;by&nbsp;se&nbsp;mi&nbsp;vysmál, že&nbsp;tomu říkám koncert, nic takového neorganizuje, prostě si&nbsp;sedne a&nbsp;hraje, a&nbsp;kdo chce, sedne si&nbsp;na&nbsp;zem kolem něj. Taky vlastně nezpívá, ale jen tak brouká a&nbsp;navíc hodně potichu, prý aby nedostal zase infarkt. Ani nemá žádný texty, ale často stejně poznám, o&nbsp;čem to&nbsp;bylo, třeba o&nbsp;cyklistovi, který se&nbsp;vznáší jakoby nad vodou. A&nbsp;lidí je&nbsp;čím dál víc.</span></p>
          <p class="chunk" data-nb-ref-number="30" data-nb-words="45" data-nb-chars="244"><span class="idea" data-nb-ref-number="30" id="idea30" data-nb-words="45" data-nb-chars="244">Ptám se&nbsp;ho, proč zrovna Sofia, která má&nbsp;úplně šedivý vlasy, vypadá, že&nbsp;se&nbsp;o&nbsp;Nadalinu vůbec nebojí. A&nbsp;on mi&nbsp;položí ruku kolem pasu, přitáhne si&nbsp;mě&nbsp;k&nbsp;sobě a&nbsp;pokrčí rameny: Prožila něco úplně jinýho než my. Nebylo by&nbsp;namyšlený, chtít tomu rozumět?</span></p>
          <h3 id="šárka" class="chunk" data-nb-ref-number="31" data-nb-words="1" data-nb-chars="5"><span class="idea" data-nb-ref-number="31" id="idea31" data-nb-words="1" data-nb-chars="5">Šárka</span></h3>
          <p class="chunk" data-nb-ref-number="32" data-nb-words="115" data-nb-chars="634"><span class="idea" data-nb-ref-number="32" id="idea32" data-nb-words="115" data-nb-chars="634">Co&nbsp;vymysleli mobilní telefony, máma je&nbsp;na&nbsp;drátě skoro pořád. Dala nám ho&nbsp;pod stromeček oběma, sestra ho&nbsp;má&nbsp;taky. Měly jsme ho&nbsp;mezi prvníma. Naďa byla štěstím bez sebe a&nbsp;každýmu ho&nbsp;ukazovala, každýmu volala. Ale mámu to&nbsp;muselo stát majlant, protože ještě nedávno byl mobilní telefon velkej jako kufr. Ségřin Dominik, kterej si&nbsp;zakládá na&nbsp;tady těch hračkách a&nbsp;pořád se&nbsp;předvádí, jakej je&nbsp;to&nbsp;pokrok, ho&nbsp;vozil na&nbsp;předním sedadle a&nbsp;Naďa s&nbsp;dítětem musela v&nbsp;autě sedět vzadu. Pokrok, jasně, ale mámě je&nbsp;úplně jedno, že&nbsp;jsem se&nbsp;hnula z&nbsp;domu před hodinou, už&nbsp;mi&nbsp;zvoní telefon. Kde jsem, jestli jsem v&nbsp;pořádku, ať&nbsp;se&nbsp;nedivím, že&nbsp;má&nbsp;o&nbsp;mě strach.</span></p>
          <p class="chunk" data-nb-ref-number="33" data-nb-words="134" data-nb-chars="745"><span class="idea" data-nb-ref-number="33" id="idea33" data-nb-words="134" data-nb-chars="745">Se&nbsp;ségrou jsme se&nbsp;hodně sblížily, ze&nbsp;začátku z&nbsp;nutnosti, protože si&nbsp;musíme navzájem pomáhat, často marodíme, jednou jedna, vzápětí druhá, hlídáme si&nbsp;děti, když některá padáme na&nbsp;hubu, vyzvedáváme je&nbsp;z&nbsp;kroužků, z&nbsp;družiny. Naďa umí brát věci s&nbsp;humorem. Když spolu nakupujeme a&nbsp;zvoní jí&nbsp;mobil, ušklíbne se&nbsp;vždycky: Že&nbsp;by&nbsp;starostlivá máma? Od&nbsp;doby, co&nbsp;spolu ten můj s&nbsp;jejím chodí na&nbsp;golf, máme na&nbsp;nákupy spoustu času, pořád je&nbsp;potřeba něco zařizovat, jak děti rostou a&nbsp;chlapi nám nepomůžou, teď je&nbsp;nová doba a&nbsp;spousta lidí pracuje od&nbsp;rána do&nbsp;večera. Naďa někdy zuří, že&nbsp;je&nbsp;Dominik občas cítit jinou ženskou, ale nenadělá nic, bojí se, aby nezůstala sama. Říká, kdo by&nbsp;si&nbsp;ji&nbsp;vzal, s&nbsp;děckem. A&nbsp;na druhou stranu, s&nbsp;kým by&nbsp;se&nbsp;měla tak dobře, má&nbsp;všechno.</span></p>
          <p class="chunk" data-nb-ref-number="34" data-nb-words="84" data-nb-chars="469"><span class="idea" data-nb-ref-number="34" id="idea34" data-nb-words="84" data-nb-chars="469">Můj doktor není nikdy cítit cizí ženskou. I&nbsp;když si&nbsp;často musí brát noční. Vždycky jen dezinfekcí. Ale že&nbsp;by&nbsp;to&nbsp;byl mezi náma nějakej románek, to&nbsp;je&nbsp;dávno pryč. Často se&nbsp;musím dokonce hladit sama. Představuju si&nbsp;vždycky Radka, jak leží polonahej na&nbsp;posteli, malou na&nbsp;břiše, položí ji&nbsp;vedle, zvedne se&nbsp;a&nbsp;jde přiložit do&nbsp;kamen, svalnatej, opálenej. To&nbsp;je&nbsp;jediný, co&nbsp;mi&nbsp;trochu chybí. Ale netrápím se. Jsem spokojená. Protože je&nbsp;mi&nbsp;jasný, že&nbsp;s&nbsp;ním bych se&nbsp;tak dobře neměla.</span></p>
          <h3 id="bruslař-2" class="chunk" data-nb-ref-number="35" data-nb-words="1" data-nb-chars="7"><span class="idea" data-nb-ref-number="35" id="idea35" data-nb-words="1" data-nb-chars="7">Bruslař</span></h3>
          <p class="chunk" data-nb-ref-number="36" data-nb-words="88" data-nb-chars="570"><span class="idea" data-nb-ref-number="36" id="idea36" data-nb-words="88" data-nb-chars="570">Je&nbsp;jedna věc, Angličani, ale i&nbsp;Belgičani, Holanďani, všichni, co&nbsp;se&nbsp;mezi sebou snaží domluvit, jí&nbsp;říkají homesick, heimweh, stesk po&nbsp;domově, hroznej. Dokavad bývaly v&nbsp;tachometru kolečka, co&nbsp;zapisovaly rychlost a&nbsp;dobu jízdy, abyste nepřekročili povolený hodiny řízení, někde nechytli mikrospánek a&nbsp;do něčeho nenapálili, dokázali šoféři to&nbsp;kolečko zastavit, špendlíkem třeba, čímkoli, aby se&nbsp;netočilo a&nbsp;všechno vypadalo, že&nbsp;děláte pauzu, ale oni místo pauzy mohli pálit k&nbsp;domovu, jelikož u&nbsp;chlapů, co&nbsp;sou venku tři, čtyři, pět neděl, nejde o&nbsp;nějakej stesk, ale o&nbsp;psychózu.</span></p>
          <p class="chunk" data-nb-ref-number="37" data-nb-words="131" data-nb-chars="774"><span class="idea" data-nb-ref-number="37" id="idea37" data-nb-words="131" data-nb-chars="774">Jak začaly být trachografy digitální, bylo hrozný dostat se&nbsp;třeba na&nbsp;padesát kiláků od&nbsp;domu a&nbsp;muset dělat pauzu, dokud se&nbsp;neobjevila finta dát hodně silnej magnet přímo na&nbsp;převodovku, kde se&nbsp;snímají otáčky motoru, na&nbsp;jedno jediný místo, přímo na&nbsp;snímač a&nbsp;odstavit ho, takže na&nbsp;tachometru všechno vypadá, jako že&nbsp;motor neběží. Nevím, jestli to&nbsp;vymysleli Poláci nebo Češi, ale jedni z&nbsp;nich, protože Němce by&nbsp;rozhodně nenapadlo plazit se&nbsp;pod náklaďákem někde v&nbsp;prachu a&nbsp;hledat, jestli a&nbsp;kde magnet, strašně silnej magnet, na&nbsp;to&nbsp;zabere. Viděl sem chlapa, kterýmu se&nbsp;na&nbsp;parkovišti zakutálel na&nbsp;cestu. Jel kolem osobák, než ten chlap stihnul říct dvě tři sprostý slova, ozvala se&nbsp;rána jako z&nbsp;kvéru, jak magnet skočil osobáku za&nbsp;jízdy na&nbsp;podvozek, takovou musí mít ten magnet sílu.</span></p>
          <p class="chunk" data-nb-ref-number="38" data-nb-words="115" data-nb-chars="655"><span class="idea" data-nb-ref-number="38" id="idea38" data-nb-words="115" data-nb-chars="655">Jednou mi&nbsp;volá dolů do&nbsp;Andalusie dispečer, jestli mám vyloženo, že&nbsp;mi&nbsp;dá&nbsp;okamžitou zpáteční nakládku, když vezmu s&nbsp;sebou chlapa z&nbsp;naší firmy, se&nbsp;kterým něco je, že&nbsp;nemůže řídit, ale nechce za&nbsp;žádnou cenu do&nbsp;španělský nemocnice, jenom pořád: Domů, domů, domů. Naložím teda, naberu ho&nbsp;na&nbsp;parkovišti, který mi&nbsp;řeknou, koukám na&nbsp;chlapa, von jakoby ztrácí pravou ruku, přestává v&nbsp;ní mít cit, takže prej už&nbsp;ani nezařadí a&nbsp;zase jenom: Domů, domů, domů. Jak by&nbsp;za&nbsp;ním asi manželka chodila do&nbsp;špitálu, kdyby zkejsnul tady? Mně se&nbsp;to&nbsp;nelíbí ani za&nbsp;mák, ani už&nbsp;nemám žádnej heimweh, co&nbsp;mi&nbsp;utekla Ljepotica, ale mám větší pochopení, co&nbsp;mě&nbsp;osvítila ta&nbsp;holandská kurva.</span></p>
          <p class="chunk" data-nb-ref-number="39" data-nb-words="143" data-nb-chars="791"><span class="idea" data-nb-ref-number="39" id="idea39" data-nb-words="143" data-nb-chars="791">Takže jedeme, ale jak chci a&nbsp;musím udělat pauzu, vytahuje chromajzl z&nbsp;kapsy magnet a&nbsp;přemlouvá mě, že&nbsp;pojedem na&nbsp;něj. Nechci, za&nbsp;jízdu s&nbsp;magnetem dávají Francouzi i&nbsp;Španěláci rovnou obecný ohrožení, ale přemluví mě, do&nbsp;háje, protože sem začal bejt měkkej, jedu dvanáct hodin v&nbsp;kuse, až&nbsp;začnu úplně magořit, vidím jít přes dálnici bílý stromy, skáčou po&nbsp;mně reflektory protijedoucích auťáků, říkám mu, že&nbsp;musím zastavit, nebo je&nbsp;po&nbsp;nás, a&nbsp;von, že&nbsp;mám automat, takže ruku, co&nbsp;v&nbsp;ní ztrácí cit, nepotřebuje, ať&nbsp;si&nbsp;du&nbsp;lehnout, že&nbsp;druhou rukou, než se&nbsp;dám do&nbsp;kupy, zatím bude řídit. Za&nbsp;manželkou. Domů, domů, domů, psychóza. Měl bych ho&nbsp;nakopat, ale já&nbsp;blbec si&nbsp;lehnu, von se&nbsp;souká za&nbsp;volant a&nbsp;levou rukou do&nbsp;mě&nbsp;šťouchá, ať&nbsp;ještě neusínám, že&nbsp;sem mu&nbsp;vypnul motor a&nbsp;že klíček je&nbsp;na&nbsp;blbý pravý ruce.</span></p>
          <p class="chunk" data-nb-ref-number="40" data-nb-words="89" data-nb-chars="498"><span class="idea" data-nb-ref-number="40" id="idea40" data-nb-words="89" data-nb-chars="498">Otočím mu&nbsp;klíčkem a&nbsp;možná, kdybych nebyl tak hotovej, se&nbsp;strachy zblázním, co&nbsp;když ho&nbsp;klepne, ochrnující chlap, auťák už&nbsp;jede a&nbsp;já v&nbsp;poslední chvíli aspoň sáhnu nad sebe, kde mám jedno ze&nbsp;svých kladívek, zkřížím ruce na&nbsp;prsou a&nbsp;v&nbsp;nich ho&nbsp;pevně držím, kdybych se&nbsp;probudil v&nbsp;plamenech. Poslední, co&nbsp;vám mě&nbsp;napadne, je&nbsp;úplně ujetý, napadne mě&nbsp;tohle: Jestli sem někdy byl v&nbsp;rukách božích, tak určitě teď, protože ten, co&nbsp;řídí, zatímco já&nbsp;upadám nevyspáním do&nbsp;mdlob, ten blbec už&nbsp;pomalu žádný ruce nemá.</span></p>
          <p class="chunk" data-nb-ref-number="41" data-nb-words="160" data-nb-chars="952"><span class="idea" data-nb-ref-number="41" id="idea41" data-nb-words="160" data-nb-chars="952">Představte si, já&nbsp;prospím půlku Francie, z&nbsp;Angouléme do&nbsp;Limo­ges, na&nbsp;Guéret, Montluçon, Moulins, až&nbsp;po&nbsp;Dijon, tak dobře se&nbsp;mně dlouho nespalo, dojedu pak na&nbsp;jeden zátah až&nbsp;do&nbsp;Německa, rovnou do&nbsp;nemocnice, z&nbsp;kabiny ho&nbsp;musím tahat, už&nbsp;nemůže ani na&nbsp;nohu, takže jen sedí a&nbsp;vzteky tříská do&nbsp;všeho kolem jedinou rukou, která mu&nbsp;ještě slouží. Ale já, představte si, i&nbsp;když bych normálně takovou nehoráznost neudělal, stihnu odtučňovací pobyt, kterej sem trochu pustil z&nbsp;hlavy, a&nbsp;infarkt dostanu málem hned na&nbsp;začátku toho pobytu, protože potkám jednu veslařku z&nbsp;mládí, o&nbsp;kterou sem se&nbsp;neúspěšně ucházel. Modrooká blondýna, jakýma sem si&nbsp;před lety polepoval kabinu. Ženský, jak nemají pod padesát kilo, hned začínají vyšilovat, že&nbsp;sou tlustý, jinak si&nbsp;to&nbsp;neumím vysvětlit, protože ona mi&nbsp;nepřijde tlustá, ona je&nbsp;hodně vysoká a&nbsp;určitě nemá přes metrák. Pořád jí&nbsp;to&nbsp;sluší. Začínáme takovou terapií. Kde každej řekne, proč je&nbsp;tady a&nbsp;co prožil, tak i&nbsp;já vyprávím.</span></p>
          <p class="chunk" data-nb-ref-number="42" data-nb-words="117" data-nb-chars="638"><span class="idea" data-nb-ref-number="42" id="idea42" data-nb-words="117" data-nb-chars="638">Představte si, po&nbsp;terapii přijde za&nbsp;mnou, ona, která se&nbsp;nechávala zapírat, a&nbsp;zírá na&nbsp;mě. Pořád se&nbsp;na&nbsp;něco ptá, jdeme na&nbsp;kafe, ale daj nám jen bylinkovej čaj, visí na&nbsp;mně očima a&nbsp;ptá se, proč si&nbsp;myslím, že&nbsp;sem vandal. No&nbsp;přece proto, že&nbsp;sem počmáral sprejem tu&nbsp;zeď, to&nbsp;je&nbsp;jasný vandalství, povídám. Směje se. A&nbsp;proč sem to&nbsp;udělal? No&nbsp;přece abych ji&nbsp;našel, svoji Ljepotici. Proč se&nbsp;na&nbsp;mě&nbsp;tak divně dívá? Páni, povídá, tys byl přece takovej sladkej, sebestřednej, modrookej, naprosto sobeckej chlapeček, koho by&nbsp;napadlo, že&nbsp;se&nbsp;takhle změníš? Teď zas valím oči já: Jak jako změníš? Vůbec ji&nbsp;nechápu, ale dá&nbsp;mi&nbsp;pusu, aniž bych se&nbsp;nějak snažil.</span></p>
          <p class="chunk" data-nb-ref-number="43" data-nb-words="138" data-nb-chars="765"><span class="idea" data-nb-ref-number="43" id="idea43" data-nb-words="138" data-nb-chars="765">Ptám se&nbsp;jí, jestli je&nbsp;možný, že&nbsp;by&nbsp;člověk dostal odměnu i&nbsp;za špatnej skutek, protože to&nbsp;nemůže být jinak, než že&nbsp;ona je&nbsp;moje odměna za&nbsp;chlapa, kterýho sem dostal domů. Jenomže jakmile dáte na&nbsp;převodovku magnet a&nbsp;vyřadí se&nbsp;elektronika, vyřadí se&nbsp;i&nbsp;omezovač a&nbsp;síla motoru, přes čtyři sta koní, no&nbsp;prostě to&nbsp;rozjedete klidně přes stovku, i&nbsp;kdybyste měli dohromady padesát tun. K&nbsp;tomu si&nbsp;znovu představuju toho chromýho kolegu, jak se&nbsp;řítí skrz Francii s&nbsp;jednou fungující rukou, já&nbsp;spím s&nbsp;kladívkem na&nbsp;prsou, prostě přízrak, žádnej dobrej skutek, jak ona za&nbsp;tohle může bejt moje odměna? A&nbsp;ona mi&nbsp;dá&nbsp;ještě jednu pusu a&nbsp;říká: Já&nbsp;tě&nbsp;vážně vůbec nepoznávám. A&nbsp;pak ještě, ať&nbsp;to&nbsp;klidně beru jako odměnu, protože my&nbsp;nevidíme ani za&nbsp;roh, ale Bůh dohlédne za&nbsp;všechny rohy, páni.</span></p>
          <p class="chunk" data-nb-ref-number="44" data-nb-words="297" data-nb-chars="1512"><span class="idea" data-nb-ref-number="44" id="idea44" data-nb-words="297" data-nb-chars="1512">Trochu oba shodíme za&nbsp;tu&nbsp;dobu, ale jak pobyt končí, ptám se, jestli by&nbsp;si&nbsp;se&nbsp;mnou neudělala grilovačku, že&nbsp;celou dobu musím myslet na&nbsp;pořádnej kus masa. Směje se, to&nbsp;už&nbsp;spolu chodíme. Pak sedíme u&nbsp;grilu na&nbsp;trávě u&nbsp;takový pěkný řeky, maso voní, horko, najednou zastaví kousek od&nbsp;nás auto, vyběhnou dva kluci a&nbsp;dvě holky a&nbsp;už cestou se&nbsp;svlíkaj, úplně do&nbsp;naha, pak stojí po&nbsp;kolena ve&nbsp;vodě a&nbsp;cákají po&nbsp;sobě a&nbsp;já nedokážu přestat na&nbsp;ně&nbsp;zírat a&nbsp;ona mě&nbsp;vezme konejšivě kolem ramen a&nbsp;říká: Klidně se&nbsp;dívej. Já&nbsp;vím, že&nbsp;sis vybral mezi všema mě&nbsp;a&nbsp;že já&nbsp;ti&nbsp;připadám nejúžasnější na&nbsp;světě. Ale to&nbsp;neznamená, že&nbsp;na&nbsp;ostatních ženách taky není něco hezkýho. Uvědomuju si&nbsp;zas a&nbsp;znova, jak je&nbsp;skvělá, jak je&nbsp;chytrá, hladím ji&nbsp;a&nbsp;na ty&nbsp;holky už&nbsp;nekoukám, protože v&nbsp;tom trochu tlustým těle tluče to&nbsp;jediný srdce, který miluju. Říkám jí, že&nbsp;bych ji&nbsp;chtěl vzít aspoň jednou s&nbsp;sebou dolů. Dívá se&nbsp;mi&nbsp;do&nbsp;očí a&nbsp;říká, že&nbsp;my&nbsp;dva si&nbsp;nemůžeme hrát na&nbsp;Radka a&nbsp;Ljepotici. Bráním se, že&nbsp;tak sem to&nbsp;nemyslel. Jenom že&nbsp;se&nbsp;třeba ráno probudím, ona se&nbsp;mě&nbsp;zeptá, na&nbsp;co&nbsp;myslím, a&nbsp;já budu muset s&nbsp;pravdou ven, že&nbsp;myslím samozřejmě na&nbsp;ni, ale taky na&nbsp;to, že&nbsp;v&nbsp;Paříži je&nbsp;špička a&nbsp;už se&nbsp;dá&nbsp;plynule projet jen po&nbsp;N&nbsp;104, po&nbsp;tom nejvzdálenějším okruhu. Nebo že&nbsp;budeme sedět na&nbsp;terase a&nbsp;já budu duchem nepřítomnej, protože budu vzpomínat, jaký je&nbsp;vedro dole u&nbsp;Córdoby. Že&nbsp;se&nbsp;z&nbsp;toho stala část mě&nbsp;samotnýho a&nbsp;že chci, aby věděla, o&nbsp;čem mluvím, aby mě&nbsp;znala úplně, že&nbsp;ty&nbsp;dlouhý rovinky La&nbsp;Manchou, to&nbsp;sem nějak taky já, a&nbsp;že před ní&nbsp;nechci mít žádný tajemství.</span></p>
          <p class="chunk" data-nb-ref-number="45" data-nb-words="134" data-nb-chars="811"><span class="idea" data-nb-ref-number="45" id="idea45" data-nb-words="134" data-nb-chars="811">Doufal sem, že&nbsp;to&nbsp;pochopí, protože je&nbsp;moc chytrá, a&nbsp;nemýlil sem se, dokonce to&nbsp;zařídila tak, že&nbsp;sme se&nbsp;nemuseli trmácet spolu v&nbsp;nějakým LKW kamiónu, představte si&nbsp;to. Měl sem nějaký peníze vyježděný, tak sme koupili Mercedes-Benz Dethleffs, obrovský obytný vůz, protože já&nbsp;jezdil taky v&nbsp;mercedesu. To&nbsp;je&nbsp;něco úplně jinýho. Řídím pomaloučku, opatrně, protože stojí v&nbsp;kuchyňce a&nbsp;za jízdy vaří. Není to&nbsp;oddělený, takže řídím a&nbsp;radím jí, jak to&nbsp;udělat, mám v&nbsp;hlavě všechny recepty, který sem si&nbsp;nechal vyprávět na&nbsp;parkovištích od&nbsp;Italů, Francouzů, Španěláků, pak někde zastavíme, jídlo hotový, prostřený stůl, sedíme a&nbsp;jíme, nemusím nikde hledat strom, za&nbsp;který bych se&nbsp;pak schoval, protože záchod a&nbsp;koupelna je&nbsp;tam taky, dobroty, sprcha, ona, nádhera, krása, nikdy sem netušil, že&nbsp;by&nbsp;mě&nbsp;mohlo potkat takový štěstí.</span></p>
          <p class="chunk" data-nb-ref-number="46" data-nb-words="210" data-nb-chars="1130"><span class="idea" data-nb-ref-number="46" id="idea46" data-nb-words="210" data-nb-chars="1130">Nakonec má&nbsp;Ljepotica tři děti. Po&nbsp;Nadalině je&nbsp;Gabi a&nbsp;pak Mate, nebo obráceně. Mate je&nbsp;myslím kluk, po&nbsp;dědovi. Nadalina a&nbsp;Gabi sou holky, pojmenovaný po&nbsp;sestře a&nbsp;po mámě. Občas potkám na&nbsp;pumpě kluky z&nbsp;LKW, co&nbsp;tvrdí, že&nbsp;ji&nbsp;viděli, že&nbsp;pořád jezdí. Někdo viděl v&nbsp;kabině v&nbsp;protisměru jedoucího kamiónu malý dítě, který prej sotva stálo a&nbsp;drželo se&nbsp;řadicí páky, kterou mělo po&nbsp;bradu. Jinej zas viděl, jak jedou, on&nbsp;řídí a&nbsp;ona sedí za&nbsp;ním na&nbsp;posteli a&nbsp;dává mu&nbsp;masáž. Nebo někdo právě jede z&nbsp;toho velkýho parkoviště u&nbsp;Barbezieux cestou na&nbsp;Angoulême a&nbsp;viděl je&nbsp;tam na&nbsp;vlastní oči. Drželi se&nbsp;za&nbsp;ruce, seděli na&nbsp;rozkládacích židličkách a&nbsp;četli dítěti z&nbsp;nějaký knížky. Určitě prej to&nbsp;byli oni a&nbsp;vypadali šťastný. Nevymlouvám jim to. Nikomu nic. Vím, že&nbsp;je&nbsp;to&nbsp;nutný, že&nbsp;tím se&nbsp;zaplňuje ten svět bez lásky. Taky vím, že&nbsp;mám v&nbsp;kapse její číslo a&nbsp;můžu zavolat, že&nbsp;je&nbsp;jen jedna, jedna Ljepotica, i&nbsp;když ne&nbsp;moje. A&nbsp;sem šťastnej, že&nbsp;je&nbsp;jen jedna, jedna pravda, jediná krasavice nasprejovaná v&nbsp;Tolose na&nbsp;zdi, že&nbsp;ji&nbsp;nerozcupovali na&nbsp;kousky. Taky vím, teď, když už&nbsp;to&nbsp;tak strašně nebolí, že&nbsp;bych neměnil ani minutu z&nbsp;toho, co&nbsp;sem zažil, jedinou minutu.</span></p>
          <h3 id="rudi" class="chunk" data-nb-ref-number="47" data-nb-words="1" data-nb-chars="4"><span class="idea" data-nb-ref-number="47" id="idea47" data-nb-words="1" data-nb-chars="4">Rudi</span></h3>
          <p class="chunk" data-nb-ref-number="48" data-nb-words="104" data-nb-chars="605"><span class="idea" data-nb-ref-number="48" id="idea48" data-nb-words="104" data-nb-chars="605">Dobrý den. Já&nbsp;jsem vlakvedoucí. Jmenuju se&nbsp;Rudolf, ale říkají mi&nbsp;Rudi. Můj dědeček byl Rudi a&nbsp;můj táta byl Rudi. Pro mě&nbsp;chtěla máma něco jiného, já&nbsp;nevím, ne&nbsp;tak obyčejného. Prý jsem měl být Fridrich. Rudovous. Barbarossa. Co&nbsp;já&nbsp;vím. Ale zní to&nbsp;jinak, nebo ne? Jsem Rudi. Příbuzní byli proti. Když jsem začínal, ze&nbsp;záchodu vedla trubka přímo na&nbsp;koleje. A&nbsp;když jsem začínal, nebýval jsem ještě vlakvedoucí. Chodil jsem po&nbsp;kolejích a&nbsp;kontroloval, jestli jsou utažené šrouby. Často musím myslet na&nbsp;jednu věc. Nikde nic. Rozprsklo se&nbsp;to? Vzal to&nbsp;vítr? Z&nbsp;těch trubek? V&nbsp;každém případě tohle je&nbsp;civilizovanější.</span></p>
          <p class="chunk" data-nb-ref-number="49" data-nb-words="307" data-nb-chars="1701"><span class="idea" data-nb-ref-number="49" id="idea49" data-nb-words="307" data-nb-chars="1701">Dneska jsou na&nbsp;sajrajt jímky. Které se&nbsp;vyprázdní teprve na&nbsp;příslušném místě. Ačkoli musím říct, přes všechen pokrok, tam to&nbsp;pak stejně je. Taky dveře už&nbsp;nejsou na&nbsp;kliku. Zmáčknete knoflík a&nbsp;otevře se&nbsp;to. A&nbsp;samo zavře. A&nbsp;klimatizace. Bez okýnek. Žádné Nicht hinauslehnen, E&nbsp;pericoloso sporgersi nebo Ne&nbsp;pas se&nbsp;pencher au&nbsp;dehors. Hodně se&nbsp;toho změnilo, co&nbsp;sloužím. A&nbsp;není divu, do&nbsp;důchodu už&nbsp;mi&nbsp;zbývá jen pár let. Spořím si, co&nbsp;jsou děti z&nbsp;domu. A&nbsp;platím si&nbsp;připojištění. I&nbsp;manželka. Prý si&nbsp;budeme moct dovolit jezdit za&nbsp;to&nbsp;k&nbsp;moři na&nbsp;jaře i&nbsp;na podzim. Ještě jsem zapomněl, pojistka na&nbsp;úraz a&nbsp;na život a&nbsp;z&nbsp;toho mi&nbsp;taky něco dají, když se&nbsp;nic nestane. A&nbsp;jinak co? Dům opravený, nové tepelné čerpadlo. Velký vynález. Velká úspora. Taky peróny zvedli za&nbsp;tu&nbsp;dobu, pokrok, schůdky se&nbsp;k&nbsp;nim vysunou, což se&nbsp;mi&nbsp;někdy šikne. Nohy bolí. Když všechno oběhám, sednu si&nbsp;na&nbsp;chvíli do&nbsp;svého kamrlí­ku a&nbsp;sedím, jen tak sedím a&nbsp;dívám se&nbsp;na&nbsp;něj. Na&nbsp;kabát. Zůstal tu&nbsp;po&nbsp;něm. Po&nbsp;jednom cestujícím, pasažérovi, kterého jsem trochu znal. Blázen. Co&nbsp;mám povídat. Máchal rukama, jako by&nbsp;mezi nimi něco měl. Děti na&nbsp;něj zíraly a&nbsp;na chvíli bylo ticho. A&nbsp;většinou, za&nbsp;pár vteřin už&nbsp;zase: píp, píp, píp. Říkají tomu tamaguči. Ale sem tam některé jako by&nbsp;něco viděly. Veselý barevný míč. Asi něco srandovního. Smějí se. On&nbsp;se&nbsp;směje. Proto si&nbsp;to&nbsp;tak pamatuju. Je&nbsp;to&nbsp;v&nbsp;hlavě. Kdysi, to&nbsp;jsem přestal kontrolovat koleje, ještě byly ve&nbsp;vagónech kamna. Koš se&nbsp;dřívím. Lidi neseděli jako dneska, když je&nbsp;klimatizace. Tlačili se&nbsp;u&nbsp;nich. A&nbsp;já přikládal. Taky už&nbsp;máme displeje. Sedím ve&nbsp;služební místnosti a&nbsp;na displeji vidím, kolik je&nbsp;hodin. Taky rychlost. To&nbsp;dřív nebývalo. Všechno je&nbsp;velký pokrok. Pod displejem věšák. A&nbsp;na něm jeho kabát.</span></p>
          <p class="chunk" data-nb-ref-number="50" data-nb-words="85" data-nb-chars="464"><span class="idea" data-nb-ref-number="50" id="idea50" data-nb-words="85" data-nb-chars="464">Jednoho dne vystoupil a&nbsp;zapomněl ho&nbsp;v&nbsp;kupé. Tak jsem ho&nbsp;vozil, že&nbsp;mu&nbsp;ho&nbsp;dám, až&nbsp;se&nbsp;objeví. Vždycky se&nbsp;nakonec objevil. A&nbsp;tentokrát ne. Nechal jsem ho&nbsp;tam. Na&nbsp;věšáku, nevím ani proč. Sedím, vlak jede a&nbsp;jen to&nbsp;šumí, ani to&nbsp;nehrká, koleje už&nbsp;svařují, nejsou tam mezery. Pokrok. Dívám se&nbsp;na&nbsp;ten kabát. Bláznův kabát. A&nbsp;někdy, někdy vám mám tak strašnou chuť si&nbsp;ho&nbsp;oblíknout. Protáhnout ruce rukávy, zvednout si&nbsp;límec, přimhouřit oči a&nbsp;doufat. Doufat, že&nbsp;se&nbsp;něco stane.</span></p>
          <p class="chunk" data-nb-ref-number="51" data-nb-words="190" data-nb-chars="1046"><span class="idea" data-nb-ref-number="51" id="idea51" data-nb-words="190" data-nb-chars="1046">Kdy jsem ho&nbsp;viděl naposled, ještě v&nbsp;kabátě? Sedl si&nbsp;naproti nějakému dítěti, které hrálo tamaguči. Máma toho dítěte odloží časopis Správná máma a&nbsp;podává mi&nbsp;lístek. On&nbsp;vytáhne z&nbsp;kabátu potvrzení od&nbsp;doktora. Každý průvodčí na&nbsp;téhle trati ho&nbsp;viděl. Stojí na&nbsp;něm, že&nbsp;měl na&nbsp;krku velký nádor a&nbsp;operace nepomohla, takže ho&nbsp;pustili z&nbsp;nemocnice, aby mohl umřít doma. Ale každý taky ví, že&nbsp;nemá žádné doma, že&nbsp;nikoho nemá. Takže ten glejt bereme jako jeho jízdenku. Vracím paničce lístky, na&nbsp;něj kývnu, ať&nbsp;si&nbsp;to&nbsp;schová. Je&nbsp;prázdno, sednu si&nbsp;pár sedadel od&nbsp;nich. Říká děcku, ať&nbsp;si&nbsp;raději hraje s&nbsp;ním. Vytahuje z&nbsp;kapsy karty. Karty proti tamaguči, výsledek musí být každému jasný, pokrok se&nbsp;nedá zastavit. Děcko si&nbsp;hraje dál a&nbsp;on se&nbsp;na&nbsp;něj vážně dívá a&nbsp;povídá: Můžeš si&nbsp;hrát dál s&nbsp;tím strojem, ale budeš mít příběh sám. Nebo budem hrát karty a&nbsp;povídat si, a&nbsp;budeš mít příběh se&nbsp;mnou. Mluvit s&nbsp;dítětem takhle složitě, blázen. A&nbsp;samozřejmě, jak odcházím vagónem, slyším dál to: píp, píp, píp. Kroutím hlavou a&nbsp;povzdychnu si, přál jsem mu&nbsp;to, i&nbsp;když je&nbsp;blázen.</span></p>
          <p class="chunk" data-nb-ref-number="52" data-nb-words="41" data-nb-chars="216"><span class="idea" data-nb-ref-number="52" id="idea52" data-nb-words="41" data-nb-chars="216">Pořád mám nutkání si&nbsp;ten kabát oblíknout. Kdo ví, co&nbsp;by&nbsp;se&nbsp;stalo. Třeba bych procházel vlakem a&nbsp;strašil v&nbsp;něm lidi. Já&nbsp;vím, nesmí se&nbsp;to. Ale kdoví, třeba by&nbsp;to&nbsp;bylo zábavné. Koneckonců je&nbsp;to&nbsp;jen kabát. Bláznův kabát.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./about.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>